<!-- saved from url=(0022)http://internet.e-mail -->
<!DOCTYPE HTML PUBLIC "-//IETF//DTD HTML//EN">
<html>

<head>
<meta http-equiv="Content-Type" content="text/html; charset=iso-8859-1">
<meta name="GENERATOR" content="Microsoft FrontPage 3.0">
<title>Iliade - Libro Undecimo</title>
</head>

<body bgcolor="#FFFFFF" style="font-family: Arial, Helvetica">
<div align="center"><center>

<table border="0" cellpadding="0" cellspacing="0" width="600">
  <tr>
    <td><p align="center"><a name="alto"></a><a href="index.htm"><img src="titolo.gif" alt="Iliade di Omero" border="0" WIDTH="280" HEIGHT="133"></a><br>
    <font size="1">un clic sull'immagine per tornare alla copertina</font></p>
    <p align="center">traduzione di <strong>Vincenzo Monti</strong></p>
    <table border="0" width="100%">
      <tr>
        <td width="25%" align="center"><a href="indice.htm"><img src="indice.gif" alt="Indice" border="0" WIDTH="44" HEIGHT="43"></a><font size="1"><br>
        indice</font></td>
        <td width="25%" align="center"><a href="iliade10.htm"><img src="indietro.gif" alt="Indietro" border="0" WIDTH="45" HEIGHT="44"></a><br>
        <font size="1">indietro</font></td>
        <td width="25%" align="center"><font size="1"><a href="iliade12.htm"><img src="avanti.gif" alt="Avanti" border="0" WIDTH="45" HEIGHT="44"></a><br>
        avanti</font></td>
      </tr>
    </table>
    <hr>
    <b><p ALIGN="CENTER"></b><font size="5"><strong>Libro Undecimo</strong></font></p>
    <p align="center">Dal croceo letto di Titon l'Aurora<br>
    sorgea, la terra illuminando e il cielo,<br>
    e vêr le navi achee Giove spedìa<br>
    la Discordia feral. Scotea di guerra<br>
    l'orrida insegna nella man la Dira,<br>
    e tal d'Ulisse s'arrestò su l'alta<br>
    capitana che posta era nel mezzo,<br>
    donde intorno mandar potea la voce<br>
    fin d'Aiace e d'Achille al padiglione,<br>
    che nella forza e nel gran cor securi<br>
    sottratte ai lati estremi avean le prore.<br>
    Qui ferma d'un acuto orrendo grido<br>
    empì l'achive orecchie, e tal ne' petti<br>
    un vigor suscitò, tale un desìo<br>
    di pugnar, d'azzuffarsi e di ferire,<br>
    che sonava nel cor dolce la guerra<br>
    più che il ritorno al caro patrio lido.<br>
    Alza Atride la voce, e a tutti impone<br>
    di porsi in tutto punto; e d'armi ei pure<br>
    folgoranti si veste. E pria circonda<br>
    di calzari le gambe ornati e stretti<br>
    d'argentee fibbie. Una lorica al petto<br>
    quindi si pon che Cinira gli avea<br>
    un dì mandata in ospital presente.<br>
    Perocché quando strepitosa in Cipro<br>
    corse la fama che l'achiva armata<br>
    verso Troia spiegar dovea le vele,<br>
    gratificar di quell'usbergo ei volle<br>
    l'amico Agamennón. Di bruno acciaro<br>
    dieci strisce il cingean, dodici d'oro,<br>
    venti di stagno. Lubrici sul collo<br>
    stendon le spire tre cerulei draghi<br>
    simiglianti alle pinte iri che Giove<br>
    suol nelle nubi colorar, portento<br>
    ai parlanti mortali. Indi la spada<br>
    agli omeri sospende rilucente<br>
    d'aurate bolle, e la vestìa d'argento<br>
    larga vagina col pendaglio d'oro.<br>
    Poi lo scudo imbracciò che vario e bello<br>
    e di facil maneggio tutto cuopre<br>
    il combattente. Ha dieci fasce intorno<br>
    di bronzo, e venti di forbito stagno<br>
    candidissimi colmi, e un altro in mezzo<br>
    di bruno acciar. Su questo era scolpita<br>
    terribile gli sguardi la Gorgone<br>
    col Terrore da lato e con la Fuga,<br>
    rilievo orrendo. Dallo scudo poscia<br>
    una gran lassa dipendea d'argento,<br>
    lungo la quale azzurro e sinuoso<br>
    serpe un drago a tre teste, che ritorte<br>
    d'una sola cervice eran germoglio.<br>
    Quindi al capo diè l'elmo adorno tutto<br>
    di lucenti chiavelli, irto di quattro<br>
    coni e d'equine setole con una<br>
    superba cresta che di sopra ondeggia<br>
    terribilmente. Alfin due lance impugna<br>
    massicce, acute, le cui ferree punte<br>
    mettean baleni di lontano. Intanto<br>
    Giuno e Palla onorando il grande Atride<br>
    dier di sua mossa con fragore il segno.<br>
    All'auriga ciascuno allor comanda<br>
    che parati in bell'ordine sostegna<br>
    alla fossa i destrier, mentre a gran passi<br>
    chiuse nell'armi le pedestri schiere<br>
    procedono al nemico. Ancor non vedi<br>
    spuntar l'aurora, e d'ogni parte immenso<br>
    romor già senti. Come tutto giunse<br>
    l'esercito alla fossa, immantinente<br>
    fur cavalli e pedoni in ordinanza,<br>
    questi primieri e quei secondi. Intanto<br>
    Giove dall'alto romoreggia, e piove<br>
    di sangue una rugiada, annunziatrice<br>
    delle molte che all'Orco in quel conflitto<br>
    anime generose avrìa sospinto.<br>
    D'altra parte i Troiani in su l'altezza<br>
    si schierano del poggio. In mezzo a loro<br>
    s'affaccendano i duci; il grande Ettorre,<br>
    d'Anchise il figlio che venìa qual nume<br>
    da' Troiani onorato, il giusto e pio<br>
    Polidamante, e i tre antenòrei figli,<br>
    Polibo, io dico, ed il preclaro Agènore,<br>
    ed Acamante, giovinetto a cui<br>
    di celeste beltà fiorìa la guancia.<br>
    Maestoso fra tutti Ettor si volve<br>
    coll'egual d'ogni parte ampio pavese.<br>
    E qual di Sirio la funesta stella<br>
    or senza vel fiammeggia ed or rientra<br>
    nel buio delle nubi, a tal sembianza<br>
    or nelle prime file or nell'estreme<br>
    Ettore comparìa dando per tutto<br>
    provvidenza e comandi, e tutta d'arme<br>
    rilucea la persona, e folgorava<br>
    come il baleno dell'Egìoco Giove.<br>
    Qual di ricco padron nel campo vanno<br>
    i mietitori con opposte fronti<br>
    falciando l'orzo od il frumento; in lunga<br>
    serie recise cadono le bionde<br>
    figlie de' solchi, e in un momento ingombra<br>
    di manipoli tutta è la campagna;<br>
    così Teucri ed Achei gli uni su gli altri<br>
    irruendo si mietono col ferro<br>
    in mutua strage. Immemore ciascuno<br>
    di vil fuga, e guerrier contra guerriero<br>
    pugnan tutti del pari, e si van contra<br>
    coll'impeto de' lupi. A riguardarli<br>
    sta la Discordia, e della strage esulta<br>
    a cui sola de' numi era presente.<br>
    Sedeansi gli altri taciturni in cielo<br>
    in sua magion ciascuno, edificata<br>
    su gli ardui gioghi del sereno Olimpo.<br>
    Ivi ognuno in suo cor fremea di sdegno<br>
    contro l'alto de' nembi addensatore,<br>
    che dar vittoria a' Troi volea; ma nullo<br>
    pensier si prende di quell'ira il padre<br>
    che in sua gloria esultante e tutto solo<br>
    in disparte sedea, Troia mirando<br>
    e l'achee navi, e il folgorar dell'armi,<br>
    e il ferire e il morir de' combattenti.<br>
    Finché il mattin processe, e crebbe il sacro<br>
    raggio del giorno, d'ambe parti eguale<br>
    si mantenne la strage. Ma nell'ora<br>
    che in montana foresta il legnaiuolo<br>
    pon mano al parco desinar, sentendo<br>
    dall'assiduo tagliar cerri ed abeti<br>
    stanche le braccia e fastidito il core,<br>
    e dolce per la mente e per le membra<br>
    serpe del cibo il natural desìo,<br>
    prevalse la virtù de' forti Argivi,<br>
    che animando lor file e compagnie<br>
    sbaragliâr le nemiche. Agamennóne<br>
    saltò primier nel mezzo, e Bïanorre,<br>
    pastor di genti, uccise, indi Oilèo,<br>
    suo compagno ed auriga. Era dal carro<br>
    costui sceso d'un salto, e gli venìa<br>
    dirittamente contro. A mezza fronte<br>
    coll'acuta asta lo colpì l'Atride.<br>
    Non resse al colpo la celata; il ferro<br>
    penetrò l'elmo e l'osso, e tutto interna-<br>
    mente di sangue gli allagò il cerèbro.<br>
    Così l'audace assalitor fu domo.<br>
    Rapì d'ambo le spoglie Agamennóne,<br>
    e nudi il petto li lasciò supini.<br>
    Andò poscia diretto ad assalire<br>
    due di Priamo figliuoli, Iso ed Antifo,<br>
    l'un frutto d'Imeneo, l'altro d'Amore.<br>
    Venìano entrambi sul medesmo cocchio<br>
    i fratelli: reggeva Iso i destrieri,<br>
    Antifo combattea. Sul balzo d'Ida<br>
    aveali un giorno sopraggiunti Achille,<br>
    mentre pascean le gregge, e di pieghevoli<br>
    vermene avvinti, e poi disciolti a prezzo.<br>
    Ed or l'Atride Agamennón coll'asta<br>
    spalanca ad Iso tra le mamme il petto,<br>
    fiede di brando Antifo nella tempia,<br>
    e lo spiomba dal cocchio. Immantinente<br>
    delle bell'armi li dispoglia entrambi,<br>
    che ben li conoscea dal dì che Achille<br>
    dai boschi d'Ida prigionier li trasse<br>
    seco alle navi, ed ei notonne i volti.<br>
    Come quando un lïon nel covo entrato<br>
    d'agil cerva, ne sbrana agevolmente<br>
    i pargoli portati, e li maciulla<br>
    co' forti denti mormorando e sperde<br>
    l'anime tenerelle; la vicina<br>
    misera madre, non che dar soccorso,<br>
    compresa di terror fugge veloce<br>
    per le dense boscaglie, e trafelando<br>
    suda al pensier della possente belva:<br>
    così nullo de' Troi poteo da morte<br>
    salvar que' due: ma tutti anzi le spalle<br>
    conversero agli Achivi. Assalse ei dopo<br>
    Ippòloco e Pisandro, ambo figliuoli<br>
    del bellicoso Antìmaco, di quello<br>
    che da Paride compro per molt'oro<br>
    e ricchi doni, d'Elena impedìa<br>
    il rimando al marito. I figli adunque<br>
    di costui colse al varco Agamennóne<br>
    sovra un medesmo carro ambo volanti,<br>
    e turbati e smarriti; ché pel campo<br>
    sfrenaronsi i destrieri, e dalla mano<br>
    le scorrevoli briglie eran cadute.<br>
    Come lïon fu loro addosso, e quelli<br>
    s'inginocchiâr, dal carro supplicando:<br>
    Lasciane vivi, Atride, e di riscatto<br>
    gran pezzo n'otterrai. Molta risplende<br>
    nella magion d'Antìmaco ricchezza,<br>
    d'oro, di bronzo e lavorato ferro.<br>
    Di questo il padre ti darà gran pondo<br>
    per la nostra riscossa, ov'egli intenda<br>
    vivi i suoi figli nelle navi achee.<br>
    Così piangendo supplicâr con dolci<br>
    modi, ma dolce non rispose Atride.<br>
    Voi d'Antìmaco figli? di colui<br>
    che nel troiano parlamento osava<br>
    d'Ulisse e Menelao, venuti a Troia<br>
    ambasciatori, consigliar la morte?<br>
    Pagherete voi dunque ora del padre<br>
    l'indegna offesa. - Sì dicendo, immerge<br>
    l'asta in petto a Pisandro, e giù dal carro<br>
    supin lo stende sul terren. Ciò visto,<br>
    balza Ippoloco al suolo, e lui secondo<br>
    spaccia l'Atride; coll'acciar gli pota<br>
    ambe le mani, e poi la testa, e lungi<br>
    come palèo la scaglia a rotolarsi<br>
    fra la turba. Lasciati ivi costoro,<br>
    fulminando si spinge nel più caldo<br>
    tumulto della pugna, e l'accompagna<br>
    molta mano d'Achei. Fan strage i fanti<br>
    de' fanti fuggitivi, i cavalieri<br>
    de' cavalier. Si volve al ciel la polve<br>
    dalle sonanti zampe sollevata<br>
    de' fervidi corsieri, e Agamennóne<br>
    sempre insegue ed uccide, e gli altri accende.<br>
    Come quando s'appiglia a denso bosco<br>
    incendio struggitor, cui gruppo aggira<br>
    di fiero vento e d'ogni parte il gitta:<br>
    cadono i rami dall'invitta fiamma<br>
    atterrati e combusti; a questo modo<br>
    sotto l'Atride Agamennón le teste<br>
    cadean de' Teucri fuggitivi; e molti<br>
    colle chiome sul collo fluttuanti<br>
    destrier traean pel campo i vôti carri,<br>
    sgominando le file, ed il governo<br>
    desiderando de' lor primi aurighi:<br>
    ma quei giacean già spenti, agli avoltoi<br>
    gradita vista, alle consorti orrenda.<br>
    Fuori intanto dell'armi e della polve,<br>
    delle stragi, del sangue e del tumulto<br>
    condusse Giove Ettòr. Ma gl'inseguiti<br>
    Teucri dritto al sepolcro del vetusto<br>
    Dardanid'Ilo verso il caprifico<br>
    la piena fuga dirigean, bramosi<br>
    di ripararsi alla cittade; e sempre<br>
    gl'incalza Atride, e orrendo grida, e lorda<br>
    di polveroso sangue il braccio invitto.<br>
    Giunti alfine alle Scee quivi sostârsi<br>
    vicino al faggio, ed aspettâr l'arrivo<br>
    de' compagni pel campo ancor fuggenti,<br>
    e simiglianti a torma d'atterrite<br>
    giovenche che lïon di notte assalta.<br>
    Alla prima che abbranca ei figge i duri<br>
    denti nel collo, e avidamente il sangue<br>
    succhiatone, n'incanna i palpitanti<br>
    visceri: e tale gl'inseguìa l'Atride<br>
    sempre il postremo atterrando, e quei sempre<br>
    spaventati fuggendo: e giù dal cocchio<br>
    altri cadea boccone, altri supino<br>
    sotto i colpi del re che innanzi a tutti<br>
    oltre modo coll'asta infurïava.<br>
    E già in cospetto gli venìan dell'alto<br>
    Ilio le mura, e vi giungea; quand'ecco<br>
    degli uomini il gran padre e degli Dei<br>
    scender dal cielo, e maestoso in cima<br>
    sedersi dell'acquosa Ida, stringendo<br>
    la folgore nel pugno. Iri a sé chiama<br>
    l'ali-dorata messaggiera, e, Vanne<br>
    vola, le disse, Iri veloce, e ad Ettore<br>
    porta queste parole. Infin ch'ei vegga<br>
    tra' primi combattenti Agamennóne<br>
    romper le file furibondo, ei cauto<br>
    stìasi in disparte, e d'animar sia pago<br>
    gli altri a far testa, e oprar le mani. Appena<br>
    o di lancia percosso o di saetta<br>
    l'Atride il cocchio monterà, si spinga<br>
    ei ratto nella mischia. Io porgerogli<br>
    alla strage la forza, infin che giunga<br>
    vincitore alle navi, e al dì caduto<br>
    della notte succeda il sacro orrore.<br>
    Disse; e veloce la veloce Diva<br>
    dal gioco idèo discende al campo, e trova<br>
    stante in piè sul suo carro il bellicoso<br>
    Prïamide: e appressata, O tu, gli disse,<br>
    che il consiglio d'un Dio porti nel core,<br>
    Ettore, le parole odi che Giove<br>
    per me ti manda. Infin che Agamennóne<br>
    vedrai tra' primi infurïar rompendo<br>
    de' guerrieri le file, il piè ritira<br>
    tu dal conflitto, e fa che col nemico<br>
    pugni il resto de' tuoi. Ma quando ei d'asta<br>
    o di strale ferito darà volta<br>
    sopra il suo cocchio, allor t'avanza. Avrai<br>
    tal da Giove un vigor ch'anco alle navi<br>
    la strage spingerai, finché la sacra<br>
    ombra si stenda su la morta luce.<br>
    Disse, e sparve. L'eroe balza dal cocchio<br>
    risonante nell'armi, e nella mano<br>
    palleggiando la lancia il campo scorre,<br>
    e raccende la pugna. Allor destossi<br>
    grande conflitto. Rivoltaro i Teucri<br>
    agli Achivi la faccia, e di rincontro<br>
    le lor falangi rinforzâr gli Achivi.<br>
    Venuti a fronte, rinnovossi il cozzo,<br>
    e primiero si mosse Agamennóne<br>
    innanzi a tutti di pugnar bramoso.<br>
    Muse dell'alto Olimpo abitatrici,<br>
    or voi ne dite chi primier si spinse<br>
    o troiano guerriero od alleato<br>
    contro il supremo Atride. Ifidamante,<br>
    d'Antenore figliuolo, un giovinetto<br>
    d'altere forme e di gran cor, nudrito<br>
    nell'opima di greggi odrisia terra.<br>
    L'educò bambinetto in propria casa<br>
    della bella Teano il genitore<br>
    Cissèo l'avo materno, e maturati<br>
    di glorïosa pubertate i giorni<br>
    sposo alla figlia il diè. Ma colta appena<br>
    d'Imen la rosa, al talamo strappollo<br>
    da dodici navigli accompagnato<br>
    della venuta degli Achei la fama.<br>
    Quindi lasciate alla percopia riva<br>
    le sue navi, pedone ad Ilio ei venne,<br>
    e primo si piantò contro l'Atride.<br>
    Giunti al tiro dell'asta, Agamennóne<br>
    vibrò la sua, ma in fallo. Ifidamante<br>
    appuntò l'avversario alla cintura<br>
    sotto il torace, e colla man robusta<br>
    di tutta forza l'asta sospingea;<br>
    ma non valse a forarne il ben tessuto<br>
    cinto, e spuntossi nell'argentea lama<br>
    l'acuta punta, come piombo fosse.<br>
    A due mani l'afferra allor l'Atride<br>
    con ira di lïone, a sé la tira,<br>
    gliela svelle dal pugno; e tratto il brando,<br>
    lo percuote alla nuca, e lo distende.<br>
    Sì cadde, e chiuse in ferreo sonno i lumi.<br>
    Miserando garzon! venne a difesa<br>
    del patrio suolo e vi trovò la morte:<br>
    né gli compose i rai la giovinetta<br>
    consorte, né di lei frutto lasciava<br>
    che il ravvivasse; e sì l'avea con molti<br>
    doni acquistata: perocché da prima<br>
    di cento buoi dotolla, e mille in oltre<br>
    madri promise di lanute torme<br>
    che numerose gli pasceva il prato.<br>
    Spoglia Atride l'ucciso, e le bell'armi<br>
    ne porta ovante fra le turbe achee.<br>
    Come vide Coon morto il fratello,<br>
    (d'Antenore era questi il maggior figlio<br>
    e guerriero di grido), una gran nube<br>
    di dolor gl'ingombrò la mente e gli occhi.<br>
    Ponsi in agguato con un dardo in mano<br>
    al re di costa, e vibra. A mezzo il braccio<br>
    conficcossi la punta sotto il cubito,<br>
    e trapassollo. Inorridì del colpo<br>
    l'Atride regnator; ma non per questo<br>
    abbandona la pugna; anzi più fiero<br>
    colla salda dagli Euri asta nudrita<br>
    avventossi a Coon che frettoloso<br>
    dell'amato fratello Ifidamante<br>
    d'un piè traea la salma, alto chiedendo<br>
    de' più forti l'aita. Lo raggiunge<br>
    in quell'atto l'Atride, e sotto il colmo<br>
    dello scudo gli caccia impetuoso<br>
    la zagaglia, e l'atterra. Indi sul corpo<br>
    d'Ifidamante il capo gli recide.<br>
    Così n'andâr, compiuto il fato, all'Orco<br>
    per man d'Atride gli antenòrei figli.<br>
    Finché fu calda la ferita, il sire<br>
    coll'asta, colla spada e con enormi<br>
    ciotti la pugna seguitò; ma come<br>
    stagnossi il sangue, e s'aggelò la piaga,<br>
    d'acerbe doglie saettar sentissi.<br>
    Qual trafigge la donna, al partorire,<br>
    l'acuto strale del dolor, vibrato<br>
    dalle figlie di Giuno alme Ilitìe,<br>
    d'amare fitte apportatrici; e tali<br>
    eran le punte che ferìan l'Atride.<br>
    Salì dunque sul carro, ed all'auriga<br>
    comandò di dar volta alla marina,<br>
    e cruccioso elevando alto la voce,<br>
    Prenci, amici, gridava, e voi valenti<br>
    capitani de' Greci, allontanate<br>
    dalle navi il conflitto, or che di Giove<br>
    non consente il voler ch'io qui compisca,<br>
    combattendo co' Teucri, il giorno intero.<br>
    Disse, e l'auriga flagellò i destrieri<br>
    verso le navi; e quei volâr spargendo<br>
    le belle chiome all'aura; e il petto aspersi<br>
    d'alta spuma e di polve in un baleno<br>
    fuor del campo ebber tratto il re ferito.<br>
    Come dall'armi ritirarsi il vide,<br>
    diè un alto grido Ettorre, e rincorando<br>
    Troiani e Licii e Dardani tonava:<br>
    Uomini siate, amici, e richiamate<br>
    l'antica gagliardìa: lasciato ha il campo<br>
    quel fortissimo duce, e a me promette<br>
    l'Olimpio Giove la vittoria. Or via<br>
    gli animosi cornipedi spingete<br>
    dirittamente addosso ai forti Achivi,<br>
    e acquisto fate d'immortal corona.<br>
    Disse, e in tutti destò la forza e il core.<br>
    Come buon cacciator contra un lïone<br>
    o silvestre cignale il morso aizza<br>
    de' fier molossi, così l'ira instiga<br>
    de' magnanimi Troi contro gli Achivi<br>
    il Prïamide Marte: ed ei tra' primi<br>
    intrepido si volve, e nel più folto<br>
    della mischia coll'impeto si spinge<br>
    di sonante procella che dall'alto<br>
    piomba e solleva il ferrugineo flutto.<br>
    Allor chi pria, chi poi fu messo a morte<br>
    dal Prïamide eroe, quando a lui Giove<br>
    fu di gloria cortese? Assèo da prima,<br>
    Autònoo, Opìte, e Dòlope di Clito,<br>
    Ofeltio ed Agelao, Esimno, ed Oro<br>
    e il bellicoso Ippònoo. Fur questi<br>
    i dànai duci che il Troiano uccise:<br>
    dopo lor, molta plebe. Come quando<br>
    di Ponente il soffiar l'umide figlie<br>
    di Noto aggira, e con rapido vortice<br>
    le sbatte irato: il mar gonfiati e crebri<br>
    volve i flutti, e dal turbo in larghi sprazzi<br>
    sollevata diffondesi la spuma:<br>
    tal Ettore cader confuse e spesse<br>
    fa le teste plebee. Disfatta intera<br>
    allor sarìa seguìta, e colla strage<br>
    de' fuggitivi ineluttabil danno,<br>
    se con questo parlar l'accorto Ulisse<br>
    non destava il valor di Dïomede.<br>
    Magnanimo Tidìde, e qual disdetta<br>
    della nostra virtù ci toglie adesso<br>
    la ricordanza? Or su; ti metti, amico,<br>
    al mio fianco, e tien fermo: onta sarebbe<br>
    lasciar che piombi su le navi Ettorre.<br>
    E Dïomede di rincontro: Io certo<br>
    rimarrò, pugnerò; ma vano il nostro<br>
    sforzo sarà, ché la vittoria ai Teucri<br>
    dar vuole, non a noi, Giove nemico.<br>
    Disse; e coll'asta alla sinistra poppa<br>
    Timbrèo percosse, e il riversò dal carro.<br>
    Ulisse uccise Molïon, guerriero<br>
    d'apparenza divina, e valoroso<br>
    del re Timbrèo scudiero. E spenti questi,<br>
    si cacciâr nella turba, simiglianti<br>
    a due cinghiali di gran cor, che il cerchio<br>
    sbarattano de' veltri; e impetuosi<br>
    voltando faccia sgominaro i Teucri,<br>
    sì che fuggenti dall'ettòreo ferro<br>
    preser conforto e respirâr gli Achivi.<br>
    Combattean fra le turbe alti sul carro<br>
    fortissimi campioni i due figliuoli<br>
    di Merope Percòsio. Il genitore,<br>
    celebrato indovino, avea dell'armi<br>
    il funesto mestier loro interdetto.<br>
    Non l'obbediro i figli, e la possanza<br>
    seguîr del fato che traeali a morte.<br>
    Coll'asta in guerra sì famosa entrambi<br>
    gl'investì Dïomede, e colla vita<br>
    dell'armi li spogliò, mentre per mano<br>
    cadean d'Ulisse Ippòdamo e Ipiròco.<br>
    Contemplava dall'Ida i combattenti<br>
    di Saturno il gran figlio, e nel suo senno<br>
    equilibrava tuttavia la pugna,<br>
    e l'orror della strage. Infurïava<br>
    pedon tra' primi battaglianti il figlio<br>
    di Peone Agastròfo, e non avea<br>
    l'incauto eroe dappresso i suoi corsieri,<br>
    onde all'uopo salvarsi; ché in disparte<br>
    lo scudier li tenea. Mirollo, e ratto<br>
    l'assalse Dïomede, e all'anguinaglia<br>
    lo ferì di tal colpo che l'uccise.<br>
    Cader lo vide Ettorre, e tra le file<br>
    si spinse alto gridando, e lo seguièno<br>
    le troiane falangi. Al suo venire<br>
    turbossi il forte Dïomede, e vòlto<br>
    ad Ulisse, dicea: Ci piomba addosso<br>
    del furibondo Ettorre la ruina.<br>
    Stiam saldi, amico, e sosteniam lo scontro.<br>
    Disse, e drizzando alla nemica testa<br>
    la mira, fulminò l'asta vibrata,<br>
    e colse al sommo del cimier; ma il ferro<br>
    fu respinto dal ferro, e non offese<br>
    la bella fronte dell'eroe, ché il lungo<br>
    triplice elmetto l'impedì, fatato<br>
    dono d'Apollo. Sbalordì del colpo<br>
    Ettore, e lungi riparò tra' suoi.<br>
    Qui cadde su i ginocchi, puntellando<br>
    contro il suol la gran palma, e tenebroso<br>
    su le pupille gli si stese un velo.<br>
    Ma mentre corre a ricovrar Tidìde<br>
    la fitta nella sabbia asta possente,<br>
    si rïebbe il caduto, e sopra il carro<br>
    balzando, nella turba si confuse<br>
    novellamente, ed ischivò la morte.<br>
    Perocché il figlio di Tidèo coll'asta<br>
    un'altra volta l'assalìa gridando:<br>
    Cane troian, di nuovo tu la scappi<br>
    dalla Parca che già t'avea raggiunto.<br>
    Gli è Febo che ti salva, a cui, dell'armi<br>
    entrando nel fragor, ti raccomandi.<br>
    Ma se verrai per anco al paragone,<br>
    ti spaccerò, s'io pure ho qualche Dio.<br>
    Qualunque intanto mi verrà ghermito<br>
    sconterà la tua fuga. - E sì dicendo,<br>
    l'ucciso figlio di Peon spogliava.<br>
    Ma della ben chiomata Elena il drudo<br>
    Alessandro tenea contro il Tidìde<br>
    lo strale in cocca, standosi nascoso<br>
    diretro al cippo sepolcral che al santo<br>
    Dardanid'Ilo, antico padre, eresse<br>
    de' Teucri la pietà. Curvo l'eroe<br>
    di dosso al morto Agàstrofo traea<br>
    il varïato usbergo, ed il brocchiero<br>
    ed il pesante elmetto, allor che l'altro<br>
    lentò la corda, e non invan. Veloce<br>
    il quadrello volò, nell'ima parte<br>
    del destro piè s'infisse, e trapassando<br>
    conficcossi nel suolo. Uscì d'agguato<br>
    sghignazzando il fellone, e, Sei ferito,<br>
    glorïoso gridò: Ve' s'io t'ho côlto<br>
    pur finalmente! Oh t'avess'io trafitta<br>
    più vital fibra, e tolta l'alma! Avrebbe<br>
    dall'affanno dell'armi respirato<br>
    il popolo troiano a cui se' orrendo<br>
    come il leone alle belanti agnelle.<br>
    Villan, cirrato arciero, e di fanciulle<br>
    vagheggiator codardo (gli rispose<br>
    nulla atterrito Dïomede), vieni<br>
    in aperta tenzon, vieni e vedrai<br>
    a che l'arco ti giova, e la di strali<br>
    piena faretra. Mi graffiasti un piede,<br>
    e sì gran vampo meni? Io de' tuoi colpi<br>
    prendo il timor che mi darebbe il fuso<br>
    di femminetta, o di fanciul lo stecco;<br>
    ché non fa piaga degl'imbelli il dardo.<br>
    Ma ben altro è il ferir di questa mano.<br>
    Ogni puntura del mio telo è morte<br>
    del mio nemico, e pianto de' suoi figli<br>
    e della sposa che le gote oltraggia;<br>
    mentre di sangue il suol quegli arrossando<br>
    imputridisce, e intorno gli s'accoglie,<br>
    più che di donne, d'avoltoi corona.<br>
    Così parlava. Accorso intanto Ulisse<br>
    di sé gli fea riparo: ed ei seduto<br>
    dell'amico alle spalle il dardo acuto<br>
    sconficcossi dal piede. Allor gli venne<br>
    per tutto il corpo un dolor grave e tanto,<br>
    che angosciato nell'alma e impazïente<br>
    montò sul cocchio, ed all'auriga impose<br>
    di portarlo volando alle sue tende.<br>
    Solo rimase di Laerte il figlio,<br>
    ché la paura avea tutti sbandati<br>
    gli Argivi; ond'egli addolorato e mesto<br>
    seco nel chiuso del gran cor dicea:<br>
    Misero, che farò? Male, se in fuga<br>
    mi volgo per timor: peggio, se solo<br>
    qui mi coglie il nemico ora che Giove<br>
    gli altri Achei sgominò. Ma quai pensieri<br>
    mi ragiona la mente? Ignoro io forse<br>
    che nell'armi il vil fugge, e resta il prode<br>
    a ferire o a morir morte onorata?<br>
    Mentre in cor queste cose egli discorre,<br>
    di scutati Troiani ecco venirne<br>
    una gran torma che l'accerchia. Stolti!<br>
    che il proprio danno si chiudean nel mezzo.<br>
    Come stuol di molossi e di fiorenti<br>
    giovani intorno ad un cinghial s'addensa<br>
    per investirlo, ed ei da folto vepre<br>
    sbocca aguzzando le fulminee sanne<br>
    tra le curve mascelle; d'ogni parte<br>
    impeto fassi, e suon di denti ascolti,<br>
    e della belva si sostien l'assalto,<br>
    benché tremenda irrompa e spaventosa:<br>
    tali intorno ad Ulisse furïosi<br>
    s'aggruppano i Troiani. Alto ei sull'asta<br>
    insorge, e primo all'omero ferisce<br>
    il buon Deïopìte; indi Toone<br>
    mette a morte ed Ennomo, e dopo questi<br>
    Chersidamante nel saltar che fea<br>
    dal cocchio a terra. Gli cacciò la picca<br>
    sotto il rotondo scudo all'umbilico,<br>
    e quei riverso nella polve strinse<br>
    colla palma la sabbia. Abbandonati<br>
    costor, coll'asta avventasi a Caropo,<br>
    d'Ippaso figlio, e dell'illustre Soco<br>
    fratel germano; e lo ferisce. Accorre<br>
    il dëiforme Soco in sua difesa,<br>
    e all'Itacense fattosi vicino<br>
    fermasi, e parla: Artefice di frodi<br>
    famoso, e sempre infatigato Ulisse,<br>
    oggi, o palma otterrai d'entrambi i figli<br>
    d'Ippaso, e, spenti, n'avrai l'armi; o colto<br>
    tu dal mio telo perderai la vita.<br>
    Vibrò, ciò detto, e lo colpì nel mezzo<br>
    della salda rotella. Il vïolento<br>
    dardo lo scudo traforò, ficcossi<br>
    nella corazza, e gli stracciò sul fianco<br>
    tutta la pelle: non permise al ferro<br>
    l'addentrarsi di più Palla Minerva.<br>
    Conobbe tosto che letal non era<br>
    il colpo Ulisse; e retrocesso alquanto,<br>
    Sciagurato, rispose al suo nemico,<br>
    or sì che morte al varco ti raggiunse.<br>
    Mi togliesti, egli è vero, il poter oltre<br>
    pugnar co' Teucri, ma ben io t'affermo<br>
    che questa di tua vita è l'ultim'ora,<br>
    e che tu dalla mia lancia qui domo,<br>
    la palma a me darai, lo spirto a Pluto.<br>
    Disse, e l'altro fuggiva. Al fuggitivo<br>
    scaglia Ulisse il suo cerro, e a mezzo il tergo<br>
    sì glielo pianta che gli passa al petto.<br>
    Diè d'armi un suono nel cadere, e il divo<br>
    vincitor l'insultò: Soco, del forte<br>
    Ippaso cavaliero audace figlio,<br>
    morte t'ha giunto innanzi tempo, e vana<br>
    fu la tua fuga. Misero! né il padre<br>
    gli occhi tuoi chiuderà né la pietosa<br>
    madre, ma densi a te gli scaveranno<br>
    gli avoltoi dibattendo le grandi ali<br>
    su la tua fronte; e me spento di tomba<br>
    onoreranno i generosi Achei.<br>
    Detto ciò, dalla pelle e dal ricolmo<br>
    brocchier si svelse del possente Soco<br>
    il duro giavellotto, e nel cavarlo<br>
    diè sangue, e forte dolorossi il fianco.<br>
    Visto il sangue d'Ulisse, i coraggiosi<br>
    Teucri l'un l'altro inanimando mossero<br>
    per assalirlo: ma l'accorto indietro<br>
    si ritrasse, e i compagni ad alta voce<br>
    chiamò. Tre volte a tutta gola ei grida,<br>
    tre volte il marzio Menelao l'intese,<br>
    e ad Aiace converso, Aiace, ei disse,<br>
    Telamònio regal seme divino,<br>
    sento all'orecchio risonarmi il grido<br>
    del sofferente Ulisse, e tal mi sembra<br>
    qual se, solo rimasto, ei sia da' Teucri<br>
    nel forte della mischia oppresso e chiuso.<br>
    Corriam, ché giusto è l'aitarlo: solo<br>
    fra nemici potrebbe il valoroso<br>
    grave danno patirne, e costerìa<br>
    la sua morte agli Achei molti sospiri.<br>
    Si mise in via, ciò detto, e lo seguiva<br>
    quel magnanimo, tale al portamento<br>
    che un Dio detto l'avresti: e il caro a Giove<br>
    Ulisse ritrovâr da densa torma<br>
    accerchiato di Teucri. A quella guisa<br>
    che affamate s'attruppano le linci<br>
    dintorno a cervo di gran corna, a cui<br>
    fisse lo strale il cacciator nel fianco,<br>
    e il ferito fuggì dal feritore<br>
    finché fu caldo il sangue e lesto il piede;<br>
    ma domo alfine dallo stral nel bosco<br>
    lo dismembran le linci; allor, se guida<br>
    colà fortuna un fier lïon, disperse<br>
    sfrattano quelle, ed ei fa sua la preda:<br>
    molta turba così di valorosi<br>
    Teucri intorno al pugnace astuto Ulisse<br>
    aggirasi; ma l'asta dimenando<br>
    l'eroe tien lungi la fatal sua sera.<br>
    E comparir tremendo ecco d'Aiace<br>
    il torreggiante scudo, eccolo fermo<br>
    dinanzi a quell'oppresso, e scombuiarsi<br>
    chi qua chi là per lo spavento i Teucri.<br>
    Per man lo prende allora il generoso<br>
    minor Atride, e fuor dell'armi il tragge<br>
    finché l'auriga i corridor gli adduca.<br>
    Ma il Telamònio eroe contra i Troiani<br>
    irrompendo, il Prïamide bastardo<br>
    Doriclo uccide; e poi Pandoco, e poi<br>
    Lisandro fiede e Piraso e Pilarte.<br>
    E come quando ruinoso un fiume,<br>
    cui crebbe l'invernal pioggia di Giove,<br>
    si devolve dal monte alla pianura,<br>
    e molte aride querce e molti pini<br>
    rotando spinge una gran torba al mare:<br>
    tal cavalli tagliando e cavalieri<br>
    l'illustre Aiace furïoso insegue<br>
    per lo campo i Troiani; e non per anco<br>
    n'aveva Ettorre udita la ruina,<br>
    ch'ei della zuffa sul sinistro corno<br>
    pugnava in riva allo Scamandro, dove<br>
    il cader delle teste era più spesso,<br>
    e infinito il clamor dintorno al grande<br>
    Nestore e al marzio Idomenèo. Qui stava<br>
    Ettore, e oprava orrende cose, e densa<br>
    colla lancia e col carro distruggeva<br>
    la gioventude achea. Né ancor per tanto<br>
    avrian gli Argivi abbandonato il campo,<br>
    se il bel marito della bella Elèna<br>
    Alessandro ritrar non fea dall'armi<br>
    il bellicoso Macaon, ferendo<br>
    l'illustre duce all'omero diritto<br>
    con trisulca saetta. Di quel colpo<br>
    tremâr gli Achivi, e si scorâr, temendo<br>
    che, inclinata di Marte la fortuna,<br>
    non vi restasse il buon guerriero ucciso.<br>
    Onde a Nestore vòlto Idomenèo:<br>
    Eroe Nelìde, ei disse, alto splendore<br>
    degli Achivi, t'affretta, il carro ascendi<br>
    e Macaone vi raccogli, e ratto<br>
    sferza i cavalli al mar, salva quel prode,<br>
    ch'egli val molte vite, e non ha pari<br>
    nel cavar dardi dalle piaghe, e spargerle<br>
    di balsamiche stille. - A questo dire<br>
    montò l'antico cavaliero il cocchio<br>
    subitamente, vi raccolse il figlio<br>
    d'Esculapio divin medicatore,<br>
    sferzò i destrieri, e quei volaro al lido<br>
    volonterosi e dal desìo chiamati.<br>
    Vide in questa de' Teucri lo scompiglio<br>
    Cebrïon che d'Ettorre al fianco stava,<br>
    e rivolto a quel duce: Ettorre, ei disse,<br>
    noi di Dànai qui stiamo a far macello<br>
    nel corno estremo dell'orrenda mischia,<br>
    e gli altri Teucri intanto in fuga vanno<br>
    cavalli e battaglier cacciati e rotti<br>
    dal Telamònio Aiace: io ben lo scerno<br>
    all'ampio scudo che gli copre il petto.<br>
    Drizziamo il carro a quella volta, ch'ivi<br>
    più feroce de' fanti e cavalieri<br>
    è la zuffa, e più forti odo le grida.<br>
    Così dicendo, col flagel sonoro<br>
    i ben chiomati corridor percosse,<br>
    che sentita la sferza a tutto corso<br>
    fra i Troiani e gli Achei traean la biga,<br>
    cadaveri pestando ed elmi e scudi.<br>
    Era tutto di sangue orrido e lordo<br>
    l'asse di sotto e l'àmbito del cocchio,<br>
    cui l'ugna de' corsieri e la veloce<br>
    ruota spargean di larghi sprazzi. Anela<br>
    il teucro duce di sfondar la turba,<br>
    e spezzarla d'assalto. In un momento<br>
    gli Achivi sgominò, sempre coll'asta<br>
    fulminando; e scorrendo entro le file,<br>
    colla lancia, col brando e con enormi<br>
    macigni le rompea. Solo d'Aiace<br>
    evitava lo scontro. Ma l'Eterno<br>
    alto-sedente al cor d'Aiace incusse<br>
    tale un terror che attonito ristette,<br>
    e paventoso si gittò sul tergo<br>
    la settemplice pelle, e nel dar volta<br>
    come una fiera si guatava intorno<br>
    nel mezzo della turba, e tardi e lenti<br>
    alternando i ginocchi, all'inimico<br>
    ad or ad ora convertìa la fronte.<br>
    Come fulvo leon che dall'ovile<br>
    vien da' cani cacciato e da' pastori<br>
    che de' buoi gli frastornano la pingue<br>
    preda, la notte vigilando intera:<br>
    famelico di carne ei nondimeno<br>
    dritto si scaglia, e in van; ché dall'ardite<br>
    destre gli piove di saette un nembo<br>
    e di tizzi e di faci, onde il feroce<br>
    atterrito rifugge, e in sul mattino<br>
    mesto i campi traversa e si rinselva:<br>
    tale Aiace da' Teucri in suo cor tristo<br>
    e di mal grado assai si dipartìa<br>
    delle navi temendo. E quale intorno<br>
    ad un pigro somier, che nella messe<br>
    si ficcò, s'arrabattano i fanciulli<br>
    molte verghe rompendogli sul tergo,<br>
    ed ei pur segue a cimar l'alta biada,<br>
    né de' lor colpi cura la tempesta,<br>
    ché la forza è bambina, e appena il ponno<br>
    allontanar poiché satolla ha l'epa;<br>
    non altrimenti i Teucri e le coorti<br>
    collegate inseguìan senza riposo<br>
    il gran Telamonìde, e colle basse<br>
    lance nel mezzo gli ferìan lo scudo.<br>
    Ma memore l'eroe di sua virtude<br>
    or rivolta la faccia, e le falangi<br>
    respinge de' nemici, or lento i passi<br>
    move alla fuga: e sì potette ei solo<br>
    che di sboccarsi al mar tutti rattenne.<br>
    Ritto in mezzo ai Troiani ed agli Achivi<br>
    infurïava, e sostenea di strali<br>
    una gran selva sull'immenso scudo,<br>
    e molti a mezzo spazio e senza forza,<br>
    pria che il corpo gustar, perdeano il volo<br>
    desïosi di sangue. In questo stato<br>
    lo mirò d'Evemon l'inclito figlio<br>
    Euripilo, ed a lui, che sotto il nembo<br>
    degli strali languìa, fatto dappresso,<br>
    a vibrar cominciò l'asta lucente,<br>
    e il duce Apisaon, di Fausia figlio,<br>
    nell'epate percosse, e gli disciolse<br>
    de' ginocchi il vigor. Sovra il caduto<br>
    Euripilo avventossi, e le bell'armi<br>
    di dosso gli traea. Ma come il vide<br>
    Paride, il drudo di beltà divina,<br>
    del morto Apisaon l'armi rapire,<br>
    mise in cocca lo strale, e d'aspra punta<br>
    la destra coscia gli ferì. Si franse<br>
    il calamo pennuto, e tal nell'anca<br>
    spasmo destò, che ad ischivar la morte<br>
    gli fu mestieri ripararsi a' suoi,<br>
    alto gridando, O amici, o prenci achivi,<br>
    volgetevi, sostate, liberate<br>
    da morte Aiace; egli è da' teli oppresso,<br>
    sì ch'io pavento, ohimè! che più non abbia<br>
    scampo l'eroe: correte, circondate<br>
    de' vostri petti il Telamònio figlio.<br>
    Così disse il ferito: e quelli a gara<br>
    stretti inclinando agli omeri gli scudi,<br>
    e l'aste sollevando, al grande Aiace<br>
    si fêr dappresso; ed ei venuto in salvo<br>
    tra' suoi, di nuovo la terribil faccia<br>
    converse all'inimico. In cotal guisa,<br>
    come fiamma, tra questi ardea la zuffa.<br>
    Di sudor molli intanto e polverose<br>
    le cavalle nelèe fuor della pugna<br>
    traean col duce Macaon Nestorre.<br>
    Lo vide il divo Achille e lo conobbe,<br>
    mentre ritto si stava in su la poppa<br>
    della sua grande capitana, e il fiero<br>
    lavor di Marte, e degli Achei mirava<br>
    la lagrimosa fuga. Incontanente<br>
    mise un grido, e chiamò dall'alta nave<br>
    il compagno Patròclo: e questi appena<br>
    dalla tenda l'udì, che fuori apparve<br>
    in marzïal sembianza; e dal quel punto<br>
    ebbe inizio fatal la sua sventura.<br>
    Parlò primiero di Menèzio il figlio:<br>
    A che mi chiami, a che mi brami, Achille?<br>
    O mio diletto nobile Patròclo,<br>
    gli rispose il Pelìde, or sì che spero<br>
    supplicanti e prostesi a' miei ginocchi<br>
    veder gli Achivi, ché suprema e dura<br>
    necessità li preme. Or vanne, o caro,<br>
    vanne e chiedi a Nestòr chi quel ferito<br>
    sia, ch'ei ritragge dalla pugna. Il vidi<br>
    ben io da tergo, e Macaon mi parve,<br>
    d'Esculapio il figliuol; ma del guerriero<br>
    non vidi il volto, ché veloci innanzi<br>
    mi passâr le cavalle, e via spariro.<br>
    Disse; e Patròclo obbedïente al cenno<br>
    dell'amico diletto già correa<br>
    tra le navi e le tende. E quelli intanto<br>
    del buon Nelìde al padiglion venuti<br>
    dismontaro, e l'auriga Eurimedonte<br>
    sciolse dal carro le nelèe puledre,<br>
    mentr'essi al vento asciugano sul lido<br>
    le tuniche sudate, e delle membra<br>
    rinfrescano la vampa: indi raccolti<br>
    dietro la tenda s'adagiâr su i seggi.<br>
    Apparecchiava intanto una bevanda<br>
    la ricciuta Ecamède. Era costei<br>
    del magnanimo Arsìnoo una figliuola<br>
    che il buon vecchio da Tenedo condotta<br>
    avea quel dì che la distrusse Achille,<br>
    e a lui, perché vincea gli altri di senno,<br>
    fra cento eletta la donâr gli Achivi.<br>
    Trass'ella innanzi a lor prima un bel desco<br>
    su piè sorretto d'un color che imbruna,<br>
    sovra il desco un taglier pose di rame,<br>
    e fresco miel sovresso, e la cipolla<br>
    del largo bere irritatrice, e il fiore<br>
    di sacra polve cereal. V'aggiunse<br>
    un bellissimo nappo, che recato<br>
    aveasi il veglio dal paterno tetto,<br>
    d'aurei chiovi trapunto, a doppio fondo,<br>
    con quattro orecchie, e intorno a ciascheduna<br>
    due beventi colombe, auree pur esse.<br>
    Altri a stento l'avrìa colmo rimosso;<br>
    l'alzava il veglio agevolmente. In questo<br>
    la simile alle Dee presta donzella<br>
    pramnio vino versava; indi tritando<br>
    su le spume caprin latte rappreso,<br>
    e spargendovi sovra un leggier nembo<br>
    di candida farina, una bevanda<br>
    uscir ne fece di cotal mistura,<br>
    che apprestata e libata, ai due guerrieri<br>
    la sete estinse e rinfrancò le forze.<br>
    Diersi, ciò fatto, a ricrear parlando<br>
    gli affaticati spirti; e sulla soglia<br>
    ecco apparir Patròclo, e soffermarsi<br>
    in sembianza di nume il giovinetto.<br>
    Nel vederlo levossi il vecchio in piedi<br>
    dal suo lucido seggio, e l'introdusse<br>
    presol per mano, e di seder pregollo.<br>
    Egli all'invito resistea, dicendo:<br>
    Di seder non m'è tempo, egregio veglio,<br>
    né obbedirti poss'io. Tremendo, iroso<br>
    è colui che mi manda a interrogarti<br>
    del guerrier che ferito hai qui condotto.<br>
    Or io mel so per me medesmo, e in lui<br>
    ravviso il duce Macaon. Ritorno<br>
    dunque ad Achille relator di tutto.<br>
    Sai quanto, augusto veglio, ei sia stizzoso<br>
    e a colpar pronto l'innocente ancora.<br>
    Disse, e il gerenio cavalier rispose:<br>
    E donde avvien che de' feriti Achivi<br>
    sente Achille pietà? Né ancor sa quanta<br>
    pel campo s'innalzò nube di lutto.<br>
    Piagati altri da lungi, altri da presso<br>
    nelle navi languiscono i più prodi.<br>
    Di saetta ferito è Dïomede,<br>
    d'asta l'inclito Ulisse e Agamennóne,<br>
    Euripilo di strale nella coscia,<br>
    e di strale egli pur questo che vedi<br>
    da me condotto. Il prode Achille intanto<br>
    niuna si prende né pietà né cura<br>
    degl'infelici Achivi. Aspetta ei forse<br>
    che mal grado di noi la fiamma ostile<br>
    arda al lido le navi, e che noi tutti<br>
    l'un su l'altro cadiam trafitti e spenti?<br>
    Ahi che la possa mia non è più quella<br>
    ch'agili un tempo mi facea le membra!<br>
    Oh quel fior m'avess'io d'anni e di forza,<br>
    ch'io m'ebbi allor che per rapiti armenti<br>
    tra noi surse e gli Elèi fiera contesa!<br>
    Io predai con ardita rappresaglia<br>
    del nemico le mandre, e l'elïese<br>
    Ipirochìde Itimonèo distesi.<br>
    Combattea de' suoi tauri alla difesa<br>
    l'uom forte, e un dardo di mia mano uscito<br>
    lui tra' primi percosse, e al suo cadere<br>
    l'agreste torma si disperse in fuga.<br>
    Noi molta preda n'adducemmo e ricca:<br>
    di buoi cinquanta armenti, ed altrettante<br>
    di porcelli, d'agnelle e di caprette,<br>
    distinte mandre, e cento oltre cinquanta<br>
    fulve cavalle, tutte madri, e molte<br>
    col poledro alla poppa. Ecco la preda<br>
    che noi di notte ne menammo in Pilo.<br>
    Gioì Nelèo vedendo il giovinetto<br>
    figlio guerrier di tante spoglie opimo.<br>
    Venuto il giorno, la sonora voce<br>
    de' banditor chiamò tutti cui fosse<br>
    qualche compenso dagli Elèi dovuto.<br>
    Di Pilo i capi congregârsi, e grande<br>
    sendo il dovere degli Elèi, fu tutta<br>
    scompartita la preda, e rintegrate<br>
    l'antiche offese. Perciocché la forza<br>
    d'Ercole avendo desolata un giorno<br>
    la nostra terra, e i più prestanti uccisi,<br>
    e di dodici figli di Nelèo<br>
    prodi guerrier rimasto io solo in Pilo<br>
    con altri pochi oppressi, i baldanzosi<br>
    Elèi di nostre disventure alteri<br>
    n'insultâr, ne fêr danno. Or dunque in serbo<br>
    tenne il vecchio per sé di tauri intero<br>
    un armento trascelto, e un'ampia greggia<br>
    di ben trecento pecorelle, insieme<br>
    co' mandriani; giusta ricompensa<br>
    di quattro egregi corridor, mandati<br>
    in un col carro a conquistargli un tripode<br>
    nell'olimpica polve, e dall'elèo<br>
    rege rapiti, rimandando spoglio<br>
    de' bei corsieri il doloroso auriga.<br>
    Di questi oltraggi il vecchio padre irato<br>
    larga preda si tolse, e al popol diede,<br>
    giusta il dovuto, a ripartirsi il resto.<br>
    Mentre intenti ne stiamo a queste cose,<br>
    e offriam per tutta la città solenni<br>
    sacrifici agli Eterni, ecco nel terzo<br>
    giorno gli Elèi con tutte de' lor fanti<br>
    e cavalli le forze in campo uscire,<br>
    ed ambedue con essi i Molïoni,<br>
    giovinetti ancor sori ed inesperti<br>
    negl'impeti di Marte. Su l'Alfèo<br>
    in arduo colle assisa è una cittade<br>
    Trïoessa nomata, ultima terra<br>
    dell'arenosa Pilo. Desïosi<br>
    di porla al fondo la cingean d'assedio.<br>
    Ma come tutto superaro il campo,<br>
    frettolosa e notturna a noi discese<br>
    dall'Olimpo Minerva, ad avvisarne<br>
    di pigliar l'armi; e congregò le turbe<br>
    per la cittade, non già lente e schive,<br>
    ma tutte accese del desìo di guerra.<br>
    Non mi assentiva il genitor Nelèo<br>
    l'uscir con gli altri armato; e perché destro<br>
    nel fiero Marte ancor non mi credea,<br>
    occultommi i destrieri. Ed io pedone<br>
    v'andai scorto da Pallade, e tra' nostri<br>
    cavalier mi distinsi in quella pugna.<br>
    Sul fiume Minïèo che presso Arena<br>
    si devolve nel mar, noi squadra equestre<br>
    posammo ad aspettar l'alba divina,<br>
    finché n'avesse la pedestre aggiunti.<br>
    Riunito l'esercito, movemmo<br>
    ben armati ed accinti, e sul merigge<br>
    d'Alfèo giungemmo all'onde sacre. Quivi<br>
    propizïammo con opime offerte<br>
    l'onnipossente Giove; al fiume un toro<br>
    svenammo, un altro al gran Nettunno, e intatta<br>
    a Palla una giovenca. Indi pel campo<br>
    preso a drappelli della sera il cibo,<br>
    tutti ne demmo, ognun coll'armi indosso,<br>
    lungo il fiume a dormir. Stringean frattanto<br>
    d'assedio la cittade i forti Elèi<br>
    d'espugnarla bramosi. Ma di Marte<br>
    ebber tosto davanti una grand'opra.<br>
    Brillò sul volto della terra il sole,<br>
    e noi Minerva supplicando e Giove<br>
    appiccammo la zuffa. Aspro fu il cozzo<br>
    delle due genti, ed io primiero uccisi<br>
    (e i corsieri gli tolsi) il bellicoso<br>
    Mulio, gener d'Augìa, del quale in moglie<br>
    la maggior figlia possedea, la bionda<br>
    Agamède, cui nota era, di quante<br>
    l'almo sen della terra erbe produce,<br>
    la medica virtù. Questo io trafissi<br>
    coll'asta, e lo distesi, e, dell'ucciso<br>
    salito il cocchio, mi cacciai tra' primi.<br>
    Visto il duce cader de' cavalieri<br>
    che gli altri tutti di valor vincea,<br>
    si sgomentaro i generosi Elèi,<br>
    e fuggîr d'ogni parte. Io come turbo<br>
    mi serrai loro addosso, e di cinquanta<br>
    carri fei preda, e intorno a ciascheduno<br>
    mordean la polve dal mio ferro ancisi<br>
    due combattenti. E messi a morte avrei<br>
    gli Attòridi pur anco, i due medesmi<br>
    Molïoni, se fuor della battaglia<br>
    non li traea, coprendoli di nebbia,<br>
    il gran rege Nettunno. Al nostro ardire<br>
    alta vittoria allor Giove concesse.<br>
    Perocché per lo campo, tutto sparso<br>
    di scudi e di cadaveri, tant'oltre<br>
    gl'inseguimmo uccidendo, e raccogliendo<br>
    le bell'armi nemiche, che spingemmo<br>
    fino ai buprasii solchi i corridori,<br>
    fin all'olenio sasso, ed alla riva<br>
    d'Alèsio, al luogo che Calon si noma.<br>
    Qui fêr alto per cenno di Minerva<br>
    i vincitori, e qui l'estremo io spensi.<br>
    Da Buprasio frattanto i nostri prodi<br>
    riconduceano a Pilo i polverosi<br>
    carri, e dar laude si sentìa da tutti<br>
    a Giove in cielo, ed a Nestorre in terra.<br>
    Tal nelle pugne apparve il valor mio.<br>
    Ma del valor d'Achille il solo Achille<br>
    godrassi, e quando consumati ahi! tutti<br>
    vedrà gli Achivi, piangerà, ma indarno.<br>
    Caro Patròclo, nel pensier richiama<br>
    di Menèzio i precetti, onde il buon veglio<br>
    t'accompagnava il giorno che da Ftia<br>
    ti spediva all'Atride Agamennóne.<br>
    Fummo presenti, e gli ascoltammo interi<br>
    il divo Ulisse ed io Nestorre, entrambi<br>
    al regal tetto di Pelèo venuti<br>
    a far eletta di guerrieri achei.<br>
    Ivi l'eroe Menèzio e te vedemmo<br>
    d'Achille al fianco. Il cavalier Pelèo,<br>
    venerando vegliardo, entro il cortile<br>
    al fulminante Giove ardea le pingui<br>
    cosce d'un tauro, e sull'ardenti fibre<br>
    negro vino da nappo aureo versava.<br>
    Voi vi stavate preparando entrambi<br>
    le sacre carni, e noi giungemmo in quella<br>
    sul limitar. Stupì, levossi Achille,<br>
    per man ne prese, e n'introdusse, in seggio<br>
    ne collocò, ne pose innanzi i doni<br>
    che il santo dritto dell'ospizio chiede.<br>
    Ristorati di cibo e di bevanda,<br>
    io parlai primamente, e v'esortava<br>
    l'uno e l'altro a seguirne; e il bramavate<br>
    voi fortemente. E quai de' due canuti<br>
    fûro allora i conforti? Al figlio Achille<br>
    raccomandò Pelèo l'oprar mai sempre<br>
    da prode, e a tutti di valor star sopra.<br>
    Ma volto a te l'Attòride Menèzio,<br>
    Figlio, il vecchio dicea, ti vince Achille<br>
    di sangue, e tu lui d'anni; egli di forza,<br>
    tu di consiglio. Con prudenti avvisi<br>
    dunque il governa e l'ammonisci, e all'uopo<br>
    t'obbedirà. Tal era il suo precetto;<br>
    tu l'obblïasti. Or via, l'adempi adesso,<br>
    parla all'amico bellicoso, e tenta<br>
    süaderlo. Chi sa? Qualche buon Dio<br>
    animerà le tue parole, e l'alma<br>
    toccherà di quel fiero. Al cor va sempre<br>
    l'ammonimento d'un diletto amico.<br>
    Ché s'ei paventa in suo segreto un qualche<br>
    vaticinio, se alcuno a lui da Giove<br>
    la madre ne recò, te mandi almeno<br>
    co' Mirmidóni a confortar gli Achivi<br>
    nella battaglia, e l'armi sue ti ceda.<br>
    Forse ingannati dall'aspetto i Teucri<br>
    ti crederan lui stesso, e fuggiranno,<br>
    e gli egri Achei respireranno: è spesso<br>
    di gran momento in guerra un sol respiro.<br>
    E voi freschi guerrieri agevolmente<br>
    respingerete lo stanco nemico<br>
    dalle tende e dal mare alla cittade.<br>
    Sì disse il saggio, e tutto si commosse<br>
    il cor nel petto di Patròclo. Ei corse<br>
    lungo il lido ad Achille, e giunto all'alta<br>
    capitana d'Ulisse, ove nel mezzo<br>
    ai santi altari si tenea ragione<br>
    e parlamento, d'Evemone il figlio<br>
    Eurìpilo scontrò, che di saetta<br>
    ferito nella coscia e vacillante<br>
    dalla pugna partìa. Largo il sudore<br>
    gli discorrea dal capo e dalle spalle,<br>
    e molto sangue dalla ria ferita,<br>
    ma intrepida era l'alma. Il vide e n'ebbe<br>
    pietade il forte Menezìade, e a lui<br>
    lagrimando si volse: Oh sventurati<br>
    duci Achei! così dunque, ohimè! lontani<br>
    dai cari amici e dalla patria terra<br>
    de' vostri corpi sazïar di Troia<br>
    dovevate le belve? Eroe divino<br>
    Eurìpilo, rispondi: Sosterranno<br>
    gli Achei la possa dell'immane Ettorre,<br>
    o cadran spenti dal suo ferro? - Oh diva<br>
    stirpe, Patròclo, (Eurìpilo rispose)<br>
    nullo è più scampo per gli Achei, se scampo<br>
    non ne danno le navi. I più gagliardi<br>
    tutti giaccion feriti, e ognor più monta<br>
    de' Troiani la forza. Or tu cortese<br>
    conservami la vita. Alla mia nave<br>
    guidami, e svelli dalla coscia il dardo,<br>
    con tepid'onda lavane la piaga<br>
    e su vi spargi i farmaci salubri<br>
    de' quali è grido che imparata hai l'arte<br>
    dal Pelìde, e il Pelìde da Chirone<br>
    de' Centauri il più giusto. Or tu m'aita,<br>
    ché Podalirio e Macaon son lungi;<br>
    questi, credo, in sua tenda, anch'ei piagato<br>
    è di medica man necessitoso;<br>
    l'altro co' Teucri in campo si travaglia.<br>
    Qual fia dunque la fin di tanti affanni?<br>
    soggiunse di Menèzio il forte figlio,<br>
    e che faremo, Eurìpilo? Gran fretta<br>
    mi sospinge ad Achille a riportargli<br>
    del guardïano degli Achei Nestorre<br>
    una risposta: ma pietà non vuole<br>
    che in questo stato io t'abbandoni. - Il cinse<br>
    colle braccia, ciò detto, e nella tenda<br>
    il menò, l'adagiò sopra bovine<br>
    pelli dal servo acconciamente stese,<br>
    indi col ferro dispiccò dall'anca<br>
    l'acerbissimo strale, e con tepenti<br>
    linfe la tabe ne lavò. Vi spresse<br>
    poi colle palme il lenïente sugo<br>
    d'un'amara radice. Incontanente<br>
    calmossi il duolo, ristagnossi il sangue,<br>
    ed asciutta si chiuse la ferita.</p>
    <hr>
    <table border="0" width="100%">
      <tr>
        <td width="25%" align="center"><a href="#alto"><img src="alto.gif" alt="Inizio pagina" border="0" WIDTH="44" HEIGHT="43"></a><br>
        <font size="1">inizio pagina</font></td>
        <td width="25%" align="center"><a href="indice.htm"><img src="indice.gif" alt="Indice" border="0" WIDTH="44" HEIGHT="43"></a><font size="1"><br>
        indice</font></td>
        <td width="25%" align="center"><a href="iliade10.htm"><img src="indietro.gif" alt="Indietro" border="0" WIDTH="45" HEIGHT="44"></a><br>
        <font size="1">indietro</font></td>
        <td width="25%" align="center"><font size="1"><a href="iliade12.htm"><img src="avanti.gif" alt="Avanti" border="0" WIDTH="45" HEIGHT="44"></a><br>
        avanti</font></td>
      </tr>
    </table>
    </td>
  </tr>
</table>
</center></div>
</body>
</html>
