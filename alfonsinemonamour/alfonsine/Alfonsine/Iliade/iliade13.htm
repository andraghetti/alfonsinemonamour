<!-- saved from url=(0022)http://internet.e-mail -->
<html>

<head>
<meta http-equiv="Content-Type" content="text/html; charset=iso-8859-1">
<meta name="GENERATOR" content="Microsoft FrontPage 4.0">
<title>Iliade - Libro Decimoterzo</title>
</head>

<body bgcolor="#FFFFFF" style="font-family: Arial, Helvetica">
<div align="center"><center>

<table border="0" cellpadding="0" cellspacing="0" width="600">
  <tr>
    <td><p align="center"><a name="alto" href="index.htm"><img src="titolo.gif" alt="Iliade di Omero" border="0" width="280" height="133"></a><br>
    <font size="1">un clic sull'immagine per tornare alla copertina</font></p>
    <p align="center">traduzione di <strong>Vincenzo Monti</strong></p>
    <table border="0" width="100%">
      <tr>
        <td width="25%" align="center"><a href="indice.htm"><img src="indice.gif" alt="Indice" border="0" WIDTH="44" HEIGHT="43"></a><font size="1"><br>
        indice</font></td>
        <td width="25%" align="center"><a href="iliade12.htm"><img src="indietro.gif" alt="Indietro" border="0" WIDTH="45" HEIGHT="44"></a><br>
        <font size="1">indietro</font></td>
        <td width="25%" align="center"><font size="1"><a href="iliade14.htm"><img src="avanti.gif" alt="Avanti" border="0" width="45" height="44"></a><br>
        avanti</font></td>
      </tr>
    </table>
    <hr>
    <b><p ALIGN="CENTER"></b><font size="5"><strong>Libro Decimoterzo</strong></font></p>
    <p align="center">Poiché Giove appressati ebbe alle navi<br>
    con Ettore i Troiani, ivi in travaglio<br>
    incessante lasciolli: e volti indietro<br>
    i fulgid'occhi a riguardar si pose<br>
    del Trace di cavalli agitatore<br>
    la contrada e de' Misii a stretta pugna<br>
    valorosi guerrieri e de' famosi<br>
    Ippomolghi, giustissimi mortali<br>
    che di latte nudriti a lunga etade<br>
    producono i lor dì: né più di Troia<br>
    dava un guardo alle mura, in sé pensando<br>
    che nessun Dio discendere de' Teucri<br>
    o de' Greci in aita oso sarebbe.<br>
    Né invan si stava alla vedetta intanto<br>
    il re Nettunno che su l'alte assiso<br>
    selvose cime della tracia Samo<br>
    contemplava di là l'aspro conflitto;<br>
    e tutto l'Ida e Troia e degli Achei<br>
    le folte antenne si vedea davanti.<br>
    Ivi uscito dell'onde egli sedea,<br>
    e del cader de' Greci impietosito<br>
    contro Giove fremea d'alto disdegno.<br>
    Ratto spiccossi dall'alpestre vetta<br>
    e discese. Tremâr le selve e i monti<br>
    sotto il piede immortal dell'incedente<br>
    irato Enosigèo. Tre passi ei fece,<br>
    e al quarto giunse alla sua meta in Ege,<br>
    ove d'auro corruschi in fondo al mare<br>
    sorgono eccelsi i suoi palagi eterni.<br>
    Qui venuto i veloci oro-criniti<br>
    eripedi cavalli al cocchio aggioga.<br>
    In aurea vesta si ravvolge tutta<br>
    la divina persona, ed impugnato<br>
    l'aureo flagello di gentil lavoro<br>
    monta il carro, e leggier vola su l'onda.<br>
    Dagl'imi gorghi uscite a lui dintorno,<br>
    conoscendo il re lor, l'ampie balene<br>
    esultano, e per gioia il mar si spiana.<br>
    Così rapide volano le rote<br>
    che dell'asse né pur si bagna il bronzo;<br>
    e gli agili cavalli a tutto corso<br>
    verso le navi achee portano il Dio.<br>
    Fra Tènedo e fra l'aspra Imbro nell'imo<br>
    s'apre dell'alto sale ampia spelonca.<br>
    Qui giunto il nume i corridor sostenne,<br>
    e dal temo gli sciolse, e ristorati<br>
    d'ambrosio cibo, gli allacciò di salde<br>
    auree pastoie d'insolubil nodo,<br>
    onde attendean lì fermi il redituro<br>
    re lor che al campo degli Achei s'indrizza.<br>
    Una fiamma sembianti o una procella,<br>
    affollati, indefessi, e d'alte grida<br>
    l'aria empiendo i Troiani e furïando<br>
    seguon d'Ettore i passi, il cor ripieni<br>
    della speranza d'occupar le navi,<br>
    e tra le navi sterminar gli Achei.<br>
    Ma di Calcante presa la sembianza<br>
    e la gran voce, raccendea Nettunno<br>
    gli argolici guerrieri; e pria rivolto<br>
    agli Aiaci gridava: Ah vi ricordi<br>
    che il campo achivo col valor si salva,<br>
    non col freddo timor. Non io de' Teucri,<br>
    che in folla superâr l'alta muraglia,<br>
    le ardite mani agli altri posti or temo,<br>
    ove a tutti terran fronte gli Achei;<br>
    ma qui tem'io d'assai qualche sinistro,<br>
    qui dove questo inviperito Ettorre,<br>
    che del gran Giove si millanta figlio,<br>
    guida i Teucri, e s'avventa come fiamma.<br>
    Ma se in mente a voi pone un qualche iddio<br>
    di contrastargli, e di dar core altrui,<br>
    certo mi fo che lungi dalle navi<br>
    respingerete il suo furor, foss'anco<br>
    lo stesso Giove che gl'infonde ardire.<br>
    Così parla Nettunno, e collo scettro<br>
    toccandoli ambidue, per le lor membra<br>
    una divina vigorìa diffuse,<br>
    che tutta alleggerendo la persona<br>
    alle man polso aggiunse, ed ali al piede;<br>
    e ciò fatto, sparì colla prestezza<br>
    di veloce sparvier, che nella valle<br>
    visto un augello, da scoscesa rupe<br>
    si precipita a piombo su la preda.<br>
    Aiace d'Oilèo s'accorse il primo<br>
    del portento; e al figliuol di Telamone<br>
    di subito converso, Amico, ei disse,<br>
    colui che ne parlò non egli al certo<br>
    è l'indovino augurator Calcante,<br>
    ma qualche dell'Olimpo abitatore<br>
    che ne prese le forme, e ne comanda<br>
    di pugnar per le navi. Agevolmente<br>
    si riconosce un nume, ed io da tergo<br>
    lui conobbi all'incesso appunto in quella<br>
    che si partiva, e me l'avvisa il core<br>
    che di battaglia più che mai bramoso<br>
    mi ferve in petto sì, che mani e piedi<br>
    brillar mi sento del desìo di pugna.<br>
    E a me, risponde il gran Telamonìde,<br>
    a me pur brilla intorno a questa lancia<br>
    l'audace destra, e il cor mi cresce in seno,<br>
    e l'impulso de' piè sento di sotto<br>
    sì, che pur solo d'azzuffarmi anelo<br>
    coll'indomito Ettorre. - Era di questi<br>
    tale il discorso, e tal dell'armi il caldo<br>
    desir che in petto avea lor posto il nume.<br>
    Nettunno intanto degli Achei ridesta<br>
    l'ultime file, che scorate e stanche<br>
    dal marzïal travaglio appo i navigli<br>
    prendean respiro, e di gran duol cagione<br>
    era loro il veder che l'alto muro<br>
    avean varcato con tumulto i Teucri.<br>
    Piovea lor dalle ciglia a quella vista<br>
    un largo pianto, di scampar perduta<br>
    ogni speranza. Ma col pronto arrivo<br>
    le ravvivò Nettunno; e pria Leìto<br>
    e Teucro e Dëipìro e Penelèo<br>
    e Merïone e Antìloco e Toante,<br>
    tutti eroi bellicosi, inanimando,<br>
    Oh vergogna! esclamò, così combatte<br>
    or dell'argiva gioventude il fiore?<br>
    nel valor delle vostre armi io sperava<br>
    salve le navi: ma se voi la fiera<br>
    pugna cessate, il dì supremo è questo<br>
    della nostra caduta. Oh cielo! oh indegno<br>
    spettacolo ch'io veggo, e ch'io non mai<br>
    possibile credea! fino alle navi<br>
    irrompere i Troiani, essi che dianzi<br>
    non eran osi né un momento pure<br>
    far fronte ai Greci, e ne fuggìan la possa<br>
    come timide cerve, che vaganti<br>
    per la foresta, e imbelli e senza core<br>
    son di linci, di lupi e leopardi<br>
    l'ingorde canne a satollar serbate.<br>
    Or ecco che lontan dalla cittade<br>
    fino alle navi la battaglia spingono<br>
    colpa del duce Atride e noncuranza<br>
    de' guerrier che con esso incolloriti,<br>
    anzi che a scampo delle navi armarsi,<br>
    trucidar vi si fanno. E nondimeno<br>
    benché l'Atride eroe veracemente<br>
    sia di ciò tutto la cagion, per l'onta<br>
    ch'egli fece al Pelìde, a noi non lice<br>
    a verun patto abbandonar la pugna.<br>
    Via, s'emendi l'error: le generose<br>
    alme i lor falli a riparar son preste;<br>
    né voi, sendo i più forti, onestamente<br>
    il valor vostro rallentar potete;<br>
    ned io col vile che pugnar ricusa<br>
    so corrucciarmi, ma con voi mi sdegno<br>
    altamente, con voi che fatti or molli<br>
    ed ignavi e codardi un maggior danno<br>
    vi preparate. In sé ciascuno adunque<br>
    il pudor svegli e del disnor la tema.<br>
    Grande è il certame che s'accese: il prode<br>
    Ettore è quegli che le navi assalta,<br>
    e le porte già ruppe e l'alta sbarra.<br>
    Da questi di Nettunno acri conforti<br>
    incoraggiate le falangi achee<br>
    si strinsero agli Aiaci in sì bel cerchio,<br>
    che stupito n'avrìa Marte e la stessa<br>
    Minerva de' guerrieri eccitatrice.<br>
    Questo fior di gagliardi il duro assalto<br>
    de' Troiani e d'Ettòr fermo attendea,<br>
    come siepe stipando ed appoggiando<br>
    scudo a scudo, asta ad asta, ed elmo ad elmo<br>
    e guerriero a guerrier; sì che gli eccelsi<br>
    cimier su i coni rilucenti insieme<br>
    confondean l'onda delle chiome equine.<br>
    Così densati procedean di punta<br>
    contra il nemico questi forti, ognuno<br>
    nella robusta mano arditamente<br>
    bilanciando il suo telo, e di dar dentro<br>
    tutti vogliosi. Fur primieri i Teucri<br>
    stretti insieme a far impeto precorsi<br>
    dall'intrepido Ettòr, pari a veloce<br>
    rovinoso macigno che torrente<br>
    per gran pioggia cresciuto da petrosa<br>
    rupe divelse e spinse al basso; ei vola<br>
    precipite a gran salti, e si fa sotto<br>
    la selva risonar; né il corso allenta<br>
    finché giunto alla valle ivi si queta<br>
    immobile. Così pel campo Ettorre<br>
    seminando la strage, infino al mare<br>
    penetrar minacciava, e senza intoppo<br>
    fra le navi cacciarsi e fra le tende.<br>
    Ma come a fronte ei giunse della densa<br>
    falange s'arrestò, vano vedendo<br>
    di spezzarla ogni mezzo: e di rincontro<br>
    l'appuntâr colle lance e colle spade<br>
    sì fieri i figli degli Achei, che a forza<br>
    l'allontanâr. Respinto ei diede addietro,<br>
    ed alto a' suoi gridò: Troiani, e Licii<br>
    e Dardani, deh voi fermo tenete;<br>
    ché, benché denso, lo squadron nemico<br>
    non sosterrammi a lungo, e all'urto io spero<br>
    della mia lancia piegherà, se invano<br>
    non eccitommi il più possente Iddio,<br>
    l'altitonante di Giunon marito.<br>
    Di ciascuno destâr la lena e il core<br>
    queste parole. Allor di Priamo il figlio<br>
    con grande ardir Dëìfobo si mosse,<br>
    e davanti portandosi lo scudo<br>
    che tutto il ricopriva, a lento passo<br>
    s'avanzò. Merïon di mira il prese<br>
    colla fulgida lancia, e in pieno il colse<br>
    nello scudo taurin, ma di forarlo<br>
    non gli successe, ché alla prima falda<br>
    l'asta si franse. Paventando il telo<br>
    del bellicoso Merïon, dal petto<br>
    discostossi Dëìfobo il brocchiero,<br>
    e l'argolico eroe vista spezzarsi<br>
    la lancia, e tolta la vittoria, irato<br>
    si ritrasse fra' suoi, quindi lunghesso<br>
    le navi ei corse alla sua tenda in cerca<br>
    d'un riposto lancion. La pugna intanto<br>
    cresce, ed immenso si solleva il grido.<br>
    Il Telamònio Teucro innanzi a tutti<br>
    Imbrio distese, acerrimo guerriero,<br>
    cui Mentore di ricche equestri razze<br>
    possessor generò. Tenea costui<br>
    pria dell'arrivo degli Achei suo seggio<br>
    in Pedèo, disposata la leggiadra<br>
    Medesicaste, del troiano Sire<br>
    spuria figliuola. Ma venuti i Greci<br>
    rivenne ad Ilio ei pure, e fra' Troiani<br>
    distinto di valor nelle regali<br>
    case abitava, e il re tenealo in pregio<br>
    del par che i figli. A costui l'asta infisse<br>
    sotto l'orecchio il buon Telamonìde,<br>
    e tosto ne la svelse. Imbrio cadéo<br>
    a frassino simìl, che su la cima<br>
    d'una montagna da lontan veduta<br>
    reciso dalla scure al suolo abbassa<br>
    le sue tenere chiome; così cadde<br>
    riverso, e l'armi gli sonâr dintorno.<br>
    Di rapirle bramoso immantinente<br>
    Teucro accorse: ma pronto in lui diresse<br>
    la fulgid'asta Ettòr. L'altro che a tempo<br>
    del colpo s'avvisò, scansollo alquanto,<br>
    ed in sua vece lo raccolse in petto<br>
    il figliuol dell'Attoride Cteato<br>
    Amfimaco, che appunto in quel momento<br>
    entrava nella mischia. Strepitoso<br>
    ei cadde, e sopra gli tonò l'usbergo.<br>
    A levar del magnanimo caduto<br>
    dalla fronte il bell'elmo Ettore vola,<br>
    ma d'Aiace l'aggiunse il fulminato<br>
    splendido telo, che l'ettoreo petto<br>
    non offese egli, no (ché tutto quanto<br>
    era nel ferro orribilmente chiuso),<br>
    ma di tal forza gli percosse il colmo<br>
    dello scudo, che pur lo risospinse,<br>
    sì che scostarsi fu mestier dall'uno<br>
    cadavere e dall'altro, ed agli Achivi<br>
    abbandonarli. Amfimaco fra' suoi<br>
    fu ritratto da Stichio e Menestèo<br>
    Atenèi condottieri; Imbrio da' forti<br>
    Aiaci, simiglianti a due leoni<br>
    che tolta al dente di gagliardi cani<br>
    una capra talor, fra i densi arbusti<br>
    la portano del bosco alta da terra<br>
    nell'orrende mascelle. A questa guisa<br>
    sublime fra le braccia i due guerrieri<br>
    d'Imbrio la salma ne portaro, e a lui,<br>
    trattegli l'armi, il figlio d'Oilèo,<br>
    della morte d'Amfimaco sdegnoso,<br>
    mozza la testa fe' volar dal busto;<br>
    indi fra i Teucri la gittò rotata<br>
    come lubrico globo, e al piè d'Ettorre<br>
    la travolse sanguigna nella polve.<br>
    Non fu senz'alto di Nettun disdegno<br>
    d'Amfimaco la morte al Dio nipote.<br>
    Risoluto in suo cor de' Teucri il danno,<br>
    fra le navi e le tende il corruccioso<br>
    nume avvïossi ad animar gli Achivi.<br>
    Scontrollo Idomenèo, che appunto in quella<br>
    un amico lasciava a lui poc'anzi<br>
    fuor della pugna dai compagni addutto<br>
    e ferito al ginocchio. Ai medicanti<br>
    commessane la cura il re cretese<br>
    da quella tenda si partìa, pur sempre<br>
    desideroso di battaglia. Ed ecco<br>
    (preso il volto e la voce di Toante<br>
    d'Andremone figliuol, che di Pleurone<br>
    e dell'eccelsa Calidon signore<br>
    agli Etoli imperava, e al par d'un nume<br>
    lo riverìa la gente), ecco Nettunno<br>
    farglisi innanzi, e dire: Idomenèo<br>
    consiglier de' Cretesi, ove n'andaro<br>
    le minacciate ai Teucri alte minacce<br>
    da' figli degli Achei? - Nullo qui manca<br>
    al suo dover, rispose il gnossio duce,<br>
    nullo, per mio sentire, e sappiam tutti<br>
    pugnar. Nessun da vil tema è preso,<br>
    nessun fiaccato da desidia fugge<br>
    l'affanno marzïal. Ma del possente<br>
    Giove quest'è la fantasia, che lungi<br>
    dalla patria perire inonorati<br>
    qui debbano gli Achei. Ma tu che fosti<br>
    sempre un forte, o Toante, e altrui se' uso<br>
    destar coraggio, se allentar lo vedi,<br>
    segui a farlo, e rinfranca ogni guerriero.<br>
    Possa da Troia, replicò Nettunno,<br>
    non si far più ritorno, e qui de' cani<br>
    rimanersi sollazzo, ognun che cerchi<br>
    in questo giorno abbandonar la pugna.<br>
    Va, ti rïarma, e vieni, e tenteremo,<br>
    benché due soli, di far tale un fatto<br>
    ch'utile torni. La congiunta forza<br>
    pur degl'imbelli è di momento, e noi<br>
    ancor co' prodi guerreggiar sappiamo.<br>
    Disse, e mischiossi il Dio nel travaglioso<br>
    mortal conflitto. Rïentrò veloce<br>
    nella sua tenda Idomenèo, di belle<br>
    armi vestissi tutto quanto, e tolte<br>
    due lance s'avvïò, simile in vista<br>
    alla corrusca folgore che Giove<br>
    vibra dall'alto a sgomentar le genti,<br>
    e di lucidi solchi il ciel lampeggia;<br>
    così splendea l'acciaro intorno al petto<br>
    del frettoloso eroe. Lungi di poco<br>
    dalla tenda scontrollo il suo fedele<br>
    Merïon, che venìa d'altr'asta in cerca.<br>
    Figlio di Molo, Idomenèo gli disse,<br>
    ove corri sì ratto? e perché lasci,<br>
    diletto amico Merïon, la pugna?<br>
    Se' tu forse ferito, e qualche punta<br>
    ti tormenta di strale? od a recarmi<br>
    qualche avviso ne vieni? Andiam, ch'io stesso<br>
    non di riposi, ma di pugna ho brama.<br>
    Vengo, rispose Merïon, d'un'asta<br>
    a provedermi, Idomenèo, se alcuna<br>
    te ne rimase al padiglion. La mia<br>
    alla scudo la ruppi del feroce<br>
    Dëìfobo. - Non una, il re riprese,<br>
    ma venti, se le brami, alla parete<br>
    ne troverai poggiate entro la tenda,<br>
    tutte belle e troiane e da me tolte<br>
    ad uccisi nemici. Io li combatto<br>
    sempre dappresso, e così d'aste io feci<br>
    e d'elmetti e di scudi ombelicati<br>
    e di lucidi usberghi un tanto acquisto.<br>
    Ed io pur nella tenda e nella nave<br>
    ho molte spoglie de' Troiani in serbo,<br>
    soggiunse Merïon; ma lungi or sono.<br>
    E neppur io mi spero in obblïanza<br>
    aver posto il valor; ché anch'io ne' campi<br>
    della gloria so starmi in mezzo ai primi,<br>
    quando di Marte la tenzon si desta.<br>
    Forse al più degli Achei mal noto in guerra<br>
    è il mio valor, ma tu il conosci, io spero.<br>
    Sì, lo conosco, Idomenèo riprese,<br>
    ma che ridirlo or tu? L'agguato è il campo<br>
    ove in sua chiarità splende il coraggio,<br>
    e dal codardo si discerne il prode.<br>
    Color cangia il codardo, e il cor mal fermo<br>
    non gli permette di tenersi immoto<br>
    un solo istante; mancagli il ginocchio,<br>
    sul calcagno s'accascia, e immaginando<br>
    vicino il suo morir, l'alma nel seno<br>
    palpita e trema dibattendo i denti.<br>
    Ma collocato nell'insidia il forte<br>
    né cor cangia né volto, e della zuffa<br>
    il momento sospira. E a noi tenuti<br>
    tra' più gagliardi, se l'andar ne tocchi<br>
    d'un agguato al periglio, a noi pur anco<br>
    e del tuo braccio e del tuo cor palese<br>
    si farìa la virtù. Se nella pugna<br>
    fia che ti colga un qualche telo, al certo<br>
    il tergo no ma piagheratti il petto,<br>
    e diritto corrente all'inimico,<br>
    e tra' primieri avvolto, e nel più denso<br>
    della battaglia. Ma non più parole;<br>
    onde a caso qualcun sopravvenendo<br>
    di vanitosi cianciatori a dritto<br>
    non ci getti rampogna. Orsù, t'affretta<br>
    nella tenda, e una forte asta ti piglia.<br>
    Disse, e l'altro volò, prese veloce<br>
    una ferrata lancia, e la battaglia<br>
    anelando, raggiunse Idomenèo.<br>
    Qual s'avanza al conflitto il sanguinoso<br>
    nume dell'armi, e suo diletto figlio<br>
    l'accompagna il Terror che audace e forte<br>
    anco i più fermi fa tremar; l'orrenda<br>
    coppia lasciati della Tracia i lidi<br>
    va degli Efìri a guerreggiar le genti<br>
    o i magnanimi Flegii, e non ascolta<br>
    più quei che questi, ancor dubbiando a cui<br>
    la vittoria invïar; tali nel ferro<br>
    lampeggianti procedono alla pugna,<br>
    condottieri di prodi, Idomenèo<br>
    e Merïone, che primier dicea:<br>
    Da qual parte in battaglia entrar t'aggrada,<br>
    o Deucalìde valoroso? a destra<br>
    o pur nel centro? o sosterrem più tosto<br>
    la sinistra? Gli è quivi, a mio parere,<br>
    che di soccorso ai nostri è più mestiero.<br>
    Il centro ha buoni difensor, rispose<br>
    il re di Creta, ha l'uno e l'altro Aiace<br>
    e il più prestante saettier de' Greci<br>
    Teucro, gagliardo combattente insieme<br>
    a piè fermo. Daran questi ad Ettorre,<br>
    per audace ch'ei sia, molto travaglio<br>
    nella fervida mischia, e costar caro<br>
    gli faranno il tentar di superarne<br>
    l'invitta forza, e i minacciati legni<br>
    colle fiamme assalir, se pur lo stesso<br>
    Giove non scenda colle proprie mani<br>
    a gittarvi gl'incendii. A mortal uomo<br>
    che sia di frutto cereal nudrito,<br>
    e cui possa del ferro o delle pietre<br>
    il colpo vïolar, non fia che mai<br>
    il grande Aiace Telamònio ceda,<br>
    non allo stesso violento Achille<br>
    che di corso bensì, ma fior nol vince<br>
    nel pugnar di piè fermo. Or noi del campo<br>
    rivolgiamci alla manca, e vediam tosto<br>
    se darem gloria ad altri, od altri a noi.<br>
    Volâr, ciò detto, alla prefissa meta.<br>
    I Troiani, veduto Idomenèo<br>
    come vampa di foco alla lor volta<br>
    col suo scudier venirne, orrendo ei pure<br>
    di scintillanti arnesi, inanimando<br>
    sé medesmi a vicenda, ad incontrarli<br>
    mossero tutti di conserto. Allora<br>
    surse avanti alle poppe aspro conflitto.<br>
    A quella guisa che ne' caldi giorni,<br>
    quando copre le vie la molta polve,<br>
    s'alza turbo di vento che solleva<br>
    sibilando di sabbia una gran nube;<br>
    tali ardendo nel cor di porsi a morte<br>
    co' ferri acuti, s'attaccâr le schiere.<br>
    Irto era tutto il campo (orrida vista!)<br>
    di lunghe aste impugnate, e il ferreo lampo<br>
    degli usberghi, degli elmi e degli scudi<br>
    tutti in confuso folgoranti e tersi<br>
    facea barbaglio agli occhi; e stato ei fôra<br>
    ben audace quel cor che vista avesse<br>
    tranquillo e lieto la crudel contesa.<br>
    Così divisi di favor li due<br>
    possenti figli di Saturno, acerbe<br>
    ordìan gravezze ai combattenti eroi.<br>
    Di qua Giove ai Troiani e al forte Ettorre<br>
    la vittoria desìa; non ch'egli intero<br>
    voglia lo scempio della gente achea,<br>
    ma sol quanto a innalzar del grande Achille<br>
    basti la gloria ed onorar la madre:<br>
    di là furtivo da' suoi gorghi uscito<br>
    Nettunno infiamma colla dìa presenza<br>
    degli Argivi il coraggio, e del vederli<br>
    domi dai Teucri doloroso freme<br>
    contro Giove di sdegno. Una è d'entrambi<br>
    l'origine divina e il nascimento:<br>
    ma nacque Giove il primo, e più sapea.<br>
    Quindi il minor fratello alla scoperta<br>
    oso non era d'aitarli, e solo<br>
    celatamente ed in sembianza umana<br>
    infondea loro ardire. A questo modo<br>
    l'un nume e l'altro agli uni e agli altri iniqua<br>
    d'aspre discordie ordiro una catena<br>
    che né spezzare si potea né sciorre,<br>
    e che stese di molti al suol la forza.<br>
    Quantunque sparso di canizie il crine,<br>
    con vigor fresco allora Idomenèo,<br>
    fatto ai Greci coraggio, i Teucri assalse,<br>
    e sbaragliolli, ucciso Otrïonèo.<br>
    Di Càbeso poc'anzi era costui<br>
    venuto al grido della guerra, e a sposa<br>
    la più bella chiedea, senza dotarla,<br>
    delle fanciulle prïamèe, Cassandra;<br>
    e l'alta impresa di scacciar da Troia<br>
    lor malgrado gli Achivi impromettea.<br>
    Gli avea di questo intenzïon già data<br>
    il re vecchio e l'assenso, ed animato<br>
    dalle promesse il vantator pugnava<br>
    arditamente, ed incedea superbo.<br>
    Colla fulgida lancia Idomenèo<br>
    l'adocchiò, lo colpì, gl'infisse il telo<br>
    in mezzo all'epa dalle piastre invano<br>
    del torace difesa. Alto fragore<br>
    diè cadendo il guerriero, e l'insultando<br>
    il vincitor sì disse: Otrïonèo,<br>
    se tutte che tu festi al re troiano<br>
    alte promesse adempirai, su tutti<br>
    i mortali pur io terrotti in pregio.<br>
    Priamo la figlia ti promise, e noi<br>
    altra sposa t'offriam, la più leggiadra<br>
    delle figlie d'Atride, e lei qui tosto<br>
    farem d'Argo venir, a questo patto<br>
    che tu di Troia ad espugnar n'aiti<br>
    la superba città. Dunque ne segui,<br>
    onde alle navi contrattar le nozze,<br>
    e suoceri n'avrai larghi e cortesi.<br>
    Sì dicendo, per mezzo alla battaglia<br>
    strascinollo d'un piede. A vendicarlo<br>
    avanzossi pedon nanzi al suo carro<br>
    Asio, e anelanti al tergo gli guidava<br>
    il fido auriga i corridor. Mentr'egli<br>
    a ferir d'un bel colpo Idomenèo<br>
    tutto intende il suo cor, questi il prevenne<br>
    e la lancia gli spinse nella gola<br>
    sotto il mento, e passolla. Asio cadéo<br>
    siccome quercia o pioppo od alto pino<br>
    cui sul monte tagliâr con raffilate<br>
    bipenni i fabbri a nautic'uso. Ei giacque<br>
    lungo a terra disteso innanzi al cocchio,<br>
    e digrignava i denti, e colle mani<br>
    strignea rabbioso la cruenta polve.<br>
    Smarrì l'auriga il cor, né per sottrarsi<br>
    alla man de' nemici addietro osava<br>
    dar volta al cocchio. Il giunse in quello stato<br>
    Antìloco coll'asta, e in mezzo al ventre<br>
    lo trivellò, che nulla lo difese<br>
    l'interzata lorica. Ei dal bel carro<br>
    riversossi anelante, ed ai cavalli<br>
    dato di piglio il vincitor, dai Teucri<br>
    li sospinse agli Achei. D'Asio caduto<br>
    Dëìfobo dolente colla picca<br>
    si strinse addosso al re di Creta, e trasse.<br>
    Previde il colpo, e curvo Idomenèo<br>
    sotto il grand'orbe si raccolse tutto<br>
    dello scudo taurin che di fulgente<br>
    ferro il contorno e doppia avea la guiggia.<br>
    Riparato da questo egli la punta<br>
    schivò dell'asta ostil che sorvolando<br>
    veloce delibò nel suo trascorso<br>
    lo scudo, e secco risonar lo fece.<br>
    Né indarno uscì dalla man forte il telo,<br>
    ma l'Ippaside Ipsènore percosse<br>
    sotto i precordi, e l'atterrò. Gran vanto<br>
    si diè sul morto l'uccisor, gridando:<br>
    Asio non giace inulto, e alle tremende<br>
    porte scendendo di Pluton mi spero<br>
    fia del compagno, ch'io gli do, contento.<br>
    Contristò degli Achei quel vanto i petti,<br>
    d'Antìloco su gli altri il bellicoso<br>
    cor ne fu tocco; né lasciò per questo<br>
    in abbandon l'amico, anzi accorrendo<br>
    lo coprì dello scudo, e lo protesse<br>
    sì che Alastorre e Mecistèo, due cari<br>
    dall'estinto compagni, in su le spalle<br>
    recarselo potero ed alle navi<br>
    trasportarlo, mettendo alti lamenti.<br>
    Non rallentava Idomenèo frattanto<br>
    il magnanimo core, e vie più sempre<br>
    l'infiammava la brama o di coprire<br>
    qualche Troiano dell'eterna notte,<br>
    o far di sua caduta egli medesmo<br>
    risonante il terren, sol che de' Greci<br>
    allontani l'eccidio. Era fra' Teucri<br>
    un caro figlio d'Esïèta, il prode<br>
    Alcatòo, già consorte alla maggiore<br>
    delle figlie d'Anchise Ippodamìa,<br>
    che al genitor carissima e alla madre<br>
    onoranda matrona, ogni compagna<br>
    vincea di volto e di prudenza, esperta<br>
    in tutte l'arti di Minerva; ond'ella<br>
    d'un de' più chiari fra gli eroi fu sposa<br>
    di quanti Ilio n'avea nel suo gran seno.<br>
    Ma sotto la cretense asta domollo<br>
    Nettunno; e prima gli annebbiò le luci,<br>
    poi per le belle membra gli diffuse<br>
    tale un torpor, che né fuggirsi addietro<br>
    né scansarsi potea, ma immoto e ritto<br>
    come colonna o pianta alto chiomata<br>
    stavasi; e tale lo colpì nel petto<br>
    d'Idomenèo la lancia, e la lorica,<br>
    della persona inutile difesa,<br>
    gli traforò. Diè un rauco e sordo suono<br>
    il lacerato usbergo; strepitoso<br>
    Alcatòo cadde, e il battere del core<br>
    fe' la cima tremar dell'asta infissa,<br>
    ch'ivi alfin tutta si quetò. Superbo<br>
    del glorïoso colpo Idomenèo<br>
    alto sclamò: Dëìfobo, e' ti sembra<br>
    che ben s'adegui con tre morti il conto<br>
    d'un solo? Inane fu il tuo vanto, o folle.<br>
    Viemmi a fronte e vedrai qual io mi vegna<br>
    qui rampollo di Giove. Ei primo ceppo<br>
    Minosse generò giusto di Creta<br>
    conservator, Minosse il generoso<br>
    Deucalïone, e questi me nell'ampia<br>
    Creta di molto popolo signore;<br>
    ed ora a Troia mi portâr le navi<br>
    a te fatale e al padre e a tutti i Teucri.<br>
    Stette all'acre parlar fra due sospeso<br>
    Dëìfobo, se in cerca retroceda<br>
    d'un valoroso che l'aiuti, o s'egli<br>
    si cimenti pur solo. In tal pensiero<br>
    ir d'Anchise al figliuol gli parve il meglio,<br>
    e negli estremi lo trovò del campo<br>
    stante e il cor roso di perpetuo cruccio,<br>
    perché lui, che tra' prodi avea gran fama,<br>
    inonorato il re troian lasciava.<br>
    Venne a lui dunque, e così disse: Enea<br>
    chiaro de' Teucri capitan: se cura<br>
    de' congiunti ti tocca, il tuo cognato<br>
    esanime soccorri. Andiam, la morte<br>
    vendichiam d'Alcatòo che un dì marito<br>
    di tua sorella t'educò bambino,<br>
    e ch'or d'Idomenèo l'asta ti spense.<br>
    Si commosse l'eroe racceso il petto<br>
    del desìo della pugna, ed alla volta<br>
    d'Idomenèo volò. Né già si volse<br>
    come fanciullo in fuga il re cretese,<br>
    ma fermo stette ad aspettarlo. E quale<br>
    cinghial che sente le sue forze, aspetta<br>
    in solitario loco alla montagna<br>
    de' cacciator la turba: alto sul dosso<br>
    arriccia il pelo, e una terribil luce<br>
    lampeggiando dagli occhi i denti arruota,<br>
    di sbaragliar le torme impazïente<br>
    degli uomini e de' cani: in tal sembianza<br>
    fermo si stava Idomenèo, l'assalto<br>
    aspettando d'Enea. Pur volto a' suoi,<br>
    Ascàlafo chiamonne ed Afarèo<br>
    e Dëipìro e Merïone e Antìloco<br>
    mastri di guerra, e gl'incitò con queste<br>
    ratte parole: Amici, a darmi assalto<br>
    corre il figlio d'Anchise: egli è di stragi<br>
    operator gagliardo, e ciò che forma<br>
    il maggior nerbo, ha pur degli anni il fiore.<br>
    Io son qui solo, né del par la fresca<br>
    gioventù mi sorride. Ove ciò fosse,<br>
    con questo cor qui tosto glorïoso<br>
    o lui mia morte, o me la sua farebbe.<br>
    Disse, e tutti gli fur concordi al fianco<br>
    con gl'inclinati scudi. Enea dall'altra<br>
    parte eccitando i suoi compagni appella<br>
    Dëìfobo a soccorso e Pari e il divo<br>
    Agènore, che tutti eran con esso<br>
    condottieri de' Teucri, e li seguìa<br>
    molta man di guerrieri, a simiglianza<br>
    di pecorelle che dal prato al fonte<br>
    van su la traccia del lanoso duce,<br>
    e ne gode il pastor; tale d'Enea<br>
    pel seguace squadron l'alma gioisce.<br>
    Colle lungh'aste intorno ad Alcatòo<br>
    s'azzuffâr questi e quelli. Intorno ai petti<br>
    orribilmente risonava il ferro<br>
    de' combattenti, e due guerrier famosi<br>
    d'Anchise il figlio e il regnator di Creta<br>
    pari a Marte ambedue con dispietato<br>
    ferro a vicenda di ferirsi han brama.<br>
    Trasse primiero Enea, ma visto il colpo,<br>
    l'avversario schivollo, e tremolante<br>
    al suol s'infisse la dardania punta<br>
    invan fuggita dalla man robusta.<br>
    Idomenèo percosse a mezzo il ventre<br>
    Enòmao. Spezzò l'asta l'incavo<br>
    della corazza, e gl'intestini incise,<br>
    sì ch'egli cadde nella polve, e strinse<br>
    colle pugna il sabbion. Svelse dal morto<br>
    la lancia il vincitor, ma le bell'armi<br>
    rapirgli non poteo, ché degli strali<br>
    l'opprimea la tempesta, e non avea<br>
    salde al correr le gambe e al ripigliarsi<br>
    l'asta scagliata, ed a schivar l'ostile.<br>
    Quindi a piè fermo ei ben sapea per anco<br>
    la morte allontanar, ma dal conflitto<br>
    mal nel bisogno sottraealo il piede.<br>
    Dëìfobo che caldo il cor di rabbia<br>
    sempre in lui mira, vistolo ritrarsi<br>
    a lenti passi, gli avventò, ma indarno<br>
    pur questa volta, il telo che veloce<br>
    via trasvolando Ascàlafo raggiunse<br>
    prole di Marte, e all'omero il trafisse.<br>
    Ei cadde, e steso brancicò la polve:<br>
    né del caduto figlio allor veruna<br>
    ebbe notizia il vïolento Iddio,<br>
    che dal comando di Giove impedito<br>
    stava in quel punto su le vette assiso<br>
    dell'Olimpo, e il coprìa d'oro una nube<br>
    misto agli altri Immortali a cui vietato<br>
    era dell'armi il sanguinoso ludo.<br>
    Una pugna crudel sul corpo intanto<br>
    d'Ascàlafo incomincia. Al morto invola<br>
    Dëìfobo il bell'elmo; e Merïone<br>
    tale sul braccio al rapitor disserra<br>
    di lancia un colpo, che di man gli sbalza<br>
    risonante al terren l'aguzzo elmetto.<br>
    E qui di nuovo Merïon scagliossi<br>
    come fiero avoltoio, e dal nemico<br>
    braccio sconfitta dell'astil la punta<br>
    si ritrasse tra' suoi. Corse al ferito<br>
    il suo german Polìte, e per traverso<br>
    l'abbracciando il cavò dal rio conflitto,<br>
    ed in parte venuto ove l'auriga<br>
    lungi dall'armi co' cavalli il cocchio<br>
    in pronto gli tenea, questi il portaro<br>
    gemente, afflitto e per la fresca piaga<br>
    tutto sangue la mano alla cittade.<br>
    Cresce intanto la pugna e al ciel ne vanno<br>
    immense grida. Enea d'asta colpisce<br>
    nella gola Afarèo Caletorìde<br>
    che l'investìa di fronte. Riversossi<br>
    dall'altra parte il capo, e n'andâr seco<br>
    l'elmo e lo scudo, e lui la morte avvolse.<br>
    Visto Toone che volgea le terga,<br>
    Antìloco l'assalta, e al fuggitivo<br>
    netta incide la vena che pel dosso<br>
    quanto è lungo scorrendo al collo arriva,<br>
    netta l'incide, e resupino ei casca<br>
    nella sabbia, stendendo a' suoi compagni<br>
    ambe le mani. Gli fu ratto addosso<br>
    Antìloco, e dell'armi il dispogliando<br>
    gli occhi ai Teucri tenea, che d'ogni parte<br>
    serrandolo, il lucente ampio pavese<br>
    gli tempestan di dardi, e mai veruno<br>
    di tanti teli disfiorar del figlio<br>
    di Nestore il gentil corpo potea,<br>
    ché da tutti il guardava attentamente<br>
    l'Enosigèo Nettunno. Ed il guerriero,<br>
    non che ritrarsi dai nemici, sempre<br>
    coll'asta in moto s'avvolgea fra loro<br>
    pronto a ferir da lungi e da vicino.<br>
    Mentre in cor volge nuovi danni, il vede<br>
    l'Asïade Adamante, e in lui repente<br>
    impeto fatto colla lancia il fere<br>
    a mezza targa. Preservò del Greco<br>
    la vita il nume dalle chiome azzurre,<br>
    e spezzò le nemica asta che mezza<br>
    rimase infissa nello scudo a guisa<br>
    d'adusto palo, e mezza giacque a terra.<br>
    Diede addietro a tal vista il feritore<br>
    salvandosi fra' suoi. Ma Merïone<br>
    spinse l'asta nel ventre al fuggitivo<br>
    fra l'umbilico e il pube, ove del ferro<br>
    è mortal la ferita, e lo confisse.<br>
    Cadde il confitto su la lancia, e tutto<br>
    si contorcea qual bue, cui di ritorte<br>
    funi annodato su pel monte a forza<br>
    strascinano i bifolchi, e tale anch'egli<br>
    si dibattea; ma il suo penar fu breve:<br>
    ché tosto accorse Merïone, e svelta<br>
    l'asta dal corpo, l'acchetò per sempre.<br>
    Grande e battuta su le tracie incudi<br>
    alza Eleno la spada, ed alla tempia<br>
    Dëìpiro fendendo gli dirompe<br>
    l'elmo, e dal capo glielo sbalza in terra.<br>
    Ruzzolò risonante la celata<br>
    fra le gambe agli Achivi, e fu chi tosto<br>
    la raccolse: ma negra eterna notte<br>
    Dëìpiro coperse. Addolorato<br>
    del morto amico il buon minore Atride,<br>
    contro il regale eroe che a morte il mise,<br>
    minaccioso avanzossi, alto squassando<br>
    l'acuta lancia; ed Eleno a rincontro<br>
    l'arco tese. Affrontârsi ambo i guerrieri,<br>
    bramosi di vibrar quegli la picca,<br>
    questi lo strale. Saettò primiero<br>
    di Priamo il figlio, e colpì l'altro al petto<br>
    nel cavo del torace. Il rio quadrello<br>
    via volò di risalto, e a quella guisa<br>
    che per l'aia agitato in largo vaglio<br>
    al soffiar dell'auretta ed alle scosse<br>
    del vagliator sussulta della bruna<br>
    fava o del cece l'arido legume;<br>
    dall'usbergo così di Menelao<br>
    resultò risospinto il dardo acerbo.<br>
    Di risposta l'Atride al suo nemico<br>
    ferì la man che il liscio arco strignea,<br>
    e all'arco stesso la confisse. In salvo<br>
    retrocesse fra' suoi tosto il ferito,<br>
    cui penzolava dalla man l'infisso<br>
    frassìneo telo. Glielo svelse alfine<br>
    il generoso Agènore, e la piaga<br>
    destramente fasciò d'una lanosa<br>
    fionda che pronta il suo scudier gli avea.<br>
    Al trïonfante Atride si converse<br>
    Pisandro allor di punta, e negro fato<br>
    a cader lo spigneva in rio certame<br>
    sotto i tuoi colpi, o Menelao. Venuti<br>
    ambo all'assalto, gittò l'asta in fallo<br>
    il figliuolo d'Atrèo. Colse Pisandro<br>
    lo scudo ostil, ma non passollo il telo<br>
    dalla targa respinto e nell'estrema<br>
    parte spezzato; nondimen gioinne<br>
    colui nel core, e vincitor si tenne.<br>
    Tratto il fulgido brando, allor l'Atride<br>
    avventossi al nemico, e questi all'ombra<br>
    dello scudo impugnò ferrata e bella<br>
    una bipenne, nel polito e lungo<br>
    manico inserta di silvestre olivo.<br>
    Mossero entrambi ad un medesmo tempo.<br>
    Al cono dell'elmetto irto d'equine<br>
    chiome sotto il cimier Pisandro indarno<br>
    la scure dechinò; l'altro lui colse<br>
    nella fronte, e del naso alla radice.<br>
    Crepitò l'osso infranto, e sanguinosi<br>
    gli cascâr gli occhi nella polve al piede.<br>
    Incurvossi cadendo, e Menelao<br>
    d'un piè calcato dell'ucciso il petto,<br>
    l'armi n'invola, e glorïoso esclama:<br>
    Ecco la via per cui de' bellicosi<br>
    Dànai le navi lascerete alfine,<br>
    perfidi Teucri ognor di sangue ingordi.<br>
    Vi fu poco l'aver, malvagi cani,<br>
    con altra fellonia, con altre offese<br>
    vïolati i miei lari, e del tonante<br>
    Giove ospital sprezzata la tremenda<br>
    ira che un giorno svellerà dal fondo<br>
    l'alta vostra città; poco il rapirmi<br>
    una giovine sposa e assai ricchezza<br>
    da nulla ingiuria offesi, anzi a cortese<br>
    ospizio accolti e accarezzati. Or anco<br>
    desìo vi strugge di gittar nel mezzo<br>
    delle navi le fiamme, e degli achivi<br>
    eroi far scempio. Ma verrà chi ponga<br>
    vostro malgrado a furor tanto il freno.<br>
    Giove padre, per certo uomini e Dei<br>
    di saggezza tu vinci, e nondimeno<br>
    da te vien tutto sì nefando eccesso,<br>
    da te de' Teucri difensor, di questa<br>
    sempre d'oltraggi e d'ingiustizie amica<br>
    razza iniqua che mai delle rie zuffe<br>
    di Marte non si sbrama. Il cor di tutte<br>
    cose alfin sente sazietà, del sonno,<br>
    della danza, del canto e dell'amore,<br>
    piacer più cari che la guerra; e mai<br>
    sazi di guerra non saranno i Teucri?<br>
    Tolse l'armi, ciò detto, a quell'estinto<br>
    di sangue asperse; e come in man rimesse<br>
    l'ebbe dei suoi, di nuovo all'inimico<br>
    volse la faccia nelle prime file.<br>
    Fiero l'assalse allor di Pilimène<br>
    il figlio Arpalïon, che il suo diletto<br>
    padre alla guerra accompagnò di Troia<br>
    per non mai più redire al patrio lido.<br>
    S'avanzò, fulminò l'asta nel colmo<br>
    dello scudo d'Atride; e senza effetto<br>
    visto il suo colpo, s'arretrò salvando<br>
    fra' suoi la vita, e d'ogni parte attento<br>
    guatando che nol giunga asta nemica.<br>
    Ed ecco dalla man di Merïone<br>
    una freccia volar che al destro clune<br>
    colse il fuggente, e sotto l'osso accanto<br>
    alla vescica penetrò diritto.<br>
    Caduto sul ginocchio egli nel mezzo<br>
    de' cari amici spirando giacea<br>
    steso al suol come verme, e in larga vena<br>
    il sangue sul terren facea ruscello.<br>
    Gli fur dintorno con pietosa cura<br>
    i generosi Paflagoni, e lui<br>
    collocato sul carro alla cittade<br>
    conducean dolorando. Iva con essi<br>
    tutto in lagrime il padre, e dell'ucciso<br>
    figlio nessuna il consolò vendetta.<br>
    Pel morto Arpalïon forte crucciossi<br>
    Paride, che cortese ospite l'ebbe<br>
    fra' Paflagoni un tempo, e dalla cocca<br>
    sfrenò di ferrea punta una saetta.<br>
    Era un certo Euchenòr, dell'indovino<br>
    Poliìde figliuol, uom prode e ricco<br>
    e di Corinto abitator, che appieno<br>
    del reo suo fato istrutto, avea di Troia<br>
    veleggiato alle rive. A lui sovente<br>
    detto aveva il buon veglio Poliìde<br>
    che d'atro morbo nel paterno tetto,<br>
    o di ferro troiano egli morrebbe<br>
    fra le argoliche navi: e più che morte,<br>
    di tetra infermità l'aspro martìre<br>
    e degli Achei lo spregio egli temette.<br>
    Di Paride lo stral colse costui<br>
    sotto l'orecchio alla mascella, e tosto<br>
    l'abbandonò la vita, ed un orrendo<br>
    perpetuo buio gli coprì le luci.<br>
    In questa guisa ardea la pugna, e ancora<br>
    il diletto di Giove alto guerriero<br>
    Ettore intesa non avea la strage<br>
    che di sue genti segue alla sinistra<br>
    della battaglia, e che omai piega il volo<br>
    la vittoria agli Achei; tale è l'impulso,<br>
    tale il nerbo e l'ardir di che furtivo<br>
    li soccorre Nettunno. A quella parte<br>
    stavasi Ettorre, ov'egli avea da prima<br>
    le porte a forza superato e il muro,<br>
    e rotte degli Achei le dense file.<br>
    Ivi d'Aiace e di Protesilao<br>
    coronavan le navi al secco il lido;<br>
    e perché da quel lato era più basso<br>
    edificato il muro, ivi più forte<br>
    de' cavalli e de' fanti era la pugna.<br>
    Ftii, Beozi, Locresi, e colle lunghe<br>
    lor tuniche gl'Ionii e i chiari Epei<br>
    ivi eran tutti, e tutti a tener lungi<br>
    dalle navi d'Ettorre la rovina<br>
    opravano le mani; e tanti insieme<br>
    a rintuzzar dell'infiammato eroe<br>
    non bastano la furia. Il fior d'Atene<br>
    stassi alle prime file, ed il Petìde<br>
    Menestèo li conduce, aiutatori<br>
    Stichio, Fida e Bïante. È degli Epei<br>
    duce Megete e Dracio ed Amfïone;<br>
    de' Ftii Medonte e il pugnator Podarce,<br>
    Podarce nato del Filàcio Ificlo,<br>
    Medonte d'Oilèo bastarda prole<br>
    e d'Aiace fratel, che dal paterno<br>
    suolo esulando in Fìlace abitava,<br>
    messo a morte il german della matrigna<br>
    Erïopide d'Oilèo mogliera.<br>
    Degli eletti di Ftia questi alla testa<br>
    giunti ai Beozi difendean le navi.<br>
    Aiace d'Oilèo mai sempre al fianco<br>
    del Telamònio combattea. Siccome<br>
    due negri buoi d'una medesma voglia<br>
    nella dura maggese il forte aratro<br>
    traggono, e al ceppo delle corna intorno<br>
    largo rompe il sudor, mentre dal solo<br>
    giogo divisi per lo solco eguali<br>
    stampano i passi, e dietro loro il seno<br>
    si squarcia della terra; a questa immago<br>
    pugnavano congiunti i duo guerrieri.<br>
    Molta e gagliarda gioventù seguiva<br>
    il Telamònio; e quando la fatica<br>
    e il sudor lo fiaccava, i suoi compagni<br>
    il grave scudo ne prendean. Ma i Locri,<br>
    a cui poco durar solea l'ardire<br>
    nella pugna a piè fermo, d'Oilèo<br>
    l'audace figlio non seguìan. Costoro<br>
    non elmi avean d'equino crine ondanti,<br>
    né tondi scudi, né frassìnee lance,<br>
    ma d'archi solo armati e di ben torte<br>
    lanose fionde ad Ilio il seguitaro,<br>
    e da quest'archi e queste fionde in campo<br>
    scagliavano la morte, e de' Troiani<br>
    le falangi rompean. Per questo modo,<br>
    mentre gli Aiaci nella prima fronte<br>
    di bell'arme precinti alla ruina<br>
    del fiero Ettòr fann'argine, al lor tergo<br>
    nascosti i Locri saettando sempre<br>
    e frombolando, le ordinanze tutte<br>
    turban de' Teucri omai smarriti e rotti.<br>
    D'alta strage percossi allora i Troi<br>
    da navi e tende si sarìan ritratti<br>
    al ventoso Ilïon, se non volgea<br>
    all'animoso Ettòr queste parole<br>
    Polidamante: Ettorre, ai saggi avvisi<br>
    tu mal presti l'orecchio. E perché Giove<br>
    alto ti diede militar favore,<br>
    vuoi tu forse per questo agli altri ir sopra<br>
    di prudenza e consiglio? Ad un sol tempo<br>
    tutto aver tu non puoi. Di Giove il senno<br>
    largisce a questi la virtù guerriera,<br>
    l'arte a quei della danza, ad altri il suono<br>
    e il canto delle muse, ad altri in petto<br>
    pon la saggezza che i mortai governa<br>
    e le città conserva; e sànne il prezzo<br>
    chi la possiede. Or io dirò l'avviso<br>
    che mi sembra il miglior. Per tutto, il vedi,<br>
    ti cinge il fuoco della guerra. I Teucri,<br>
    con magnanimo ardir passato il muro,<br>
    parte coll'armi già dan volta, e parte<br>
    pugnano ancor, ma pochi incontro a molti,<br>
    e spersi tutti fra le navi. Or dunque<br>
    tu ti ritraggi alquanto, e tutti aduna<br>
    qui del campo i migliori, e delle cose<br>
    consultata la somma, si decida<br>
    se delle navi ritentar si debba<br>
    l'assalto, ove pur voglia un qualche iddio<br>
    darne alfin la vittoria, o se più torni<br>
    l'abbandonarle illesi. Il cor mi turba<br>
    un timor che non paghi oggi il nemico<br>
    il debito di ieri. In quelle navi<br>
    posa un guerrier terribile, che all'armi<br>
    per mia credenza desterassi in breve.<br>
    Piacque ad Ettorre il salutar consiglio,<br>
    e d'un salto gittandosi dal carro<br>
    gridò: Polidamante, i più gagliardi<br>
    tu qui dunque rattien, ch'io là ne vado<br>
    a raddrizzar la pugna, e dato ai nostri<br>
    buon ordine, farò pronto ritorno.<br>
    Disse, e ratto partì con elevato<br>
    capo, sembiante ad un'eccelsa rupe,<br>
    e volando chiamava alto de' Teucri<br>
    e delle schiere collegate i duci,<br>
    che tosto, udita dell'eroe la voce,<br>
    alla volta correan del Pantoìde<br>
    Polidamante del valore amico.<br>
    Di Dëìfobo intanto e del regale<br>
    Eleno e dell'Asïade Adamante<br>
    e dell'Irtacid'Asio iva per tutto<br>
    qua e là tra i primi combattenti Ettorre<br>
    dimandando e cercando. Alfin gli avvenne<br>
    di ritrovarli, ma non tutti illesi<br>
    né tutti in vita, ché domati alcuni<br>
    dal ferro acheo giacean nanti alle poppe<br>
    cadaveri deformi, altri tra il muro<br>
    languìan feriti di diverso colpo.<br>
    Dell'orrendo conflitto alla sinistra<br>
    vide egli poscia della bella Argiva<br>
    lo sposo rapitor che i suoi compagni<br>
    confortava alla pugna. Gli fu sopra,<br>
    e acerbe gli tonò queste parole:<br>
    Ahi funesto di donne ingannatore,<br>
    che di bello non porti altro che il viso,<br>
    Dëìfobo dov'è? dove son l'armi<br>
    d'Eleno, d'Asio, d'Adamante? dove<br>
    Otrïonèo? Dal sommo ecco già tutto<br>
    il grand'Ilio precipita, e te pure<br>
    l'ultimo danno, o sciagurato, aspetta.<br>
    E il bel drudo a rincontro: Ettore, a torto<br>
    tu mi rampogni. In altri tempi io forse<br>
    un trascurato mi mostrai, non oggi.<br>
    La madre un vile non mi fe'. Dal punto<br>
    che il conflitto attaccasti appo le navi,<br>
    da quel punto qui fermo e senza posa<br>
    con gli Achei mi travaglio. I valorosi<br>
    di che tu chiedi, caddero. Due soli<br>
    Dëìfobo ed Elèno ambi alla mano<br>
    feriti si partîr, sottratti a morte<br>
    certo da Giove. Or dove il cor ti dice,<br>
    guidami: io pronto seguirotti, e quanto<br>
    potran mie forze, ti farò, mi spero,<br>
    il mio valor palese. Oltre sua possa,<br>
    benché abbondi il voler, nessuno è forte.<br>
    Piegâr quei detti del fratello il core,<br>
    e di conserva entrambi ove più ferve<br>
    la mischia s'avvïâr. Pugnano quivi<br>
    e Cebrïone e il buon Polidamante<br>
    e il divin Polifète e Falce e Ortèo,<br>
    e i tre d'Ippozïon gagliardi figli<br>
    Palmi, Mori ed Ascanio, dal gleboso<br>
    suol d'Ascania venuti il dì precesso,<br>
    e spinti all'armi dal voler de' numi.<br>
    Come di venti impetuosi un turbo<br>
    dal tuon di Giove generato piomba<br>
    su la campagna, e con fracasso orrendo<br>
    sovra il mar si diffonde: immensi e spessi<br>
    bollono i flutti di canuta spuma,<br>
    e con fiero mugghiar l'un l'altro incalza<br>
    al risonante lido: a questa guisa<br>
    in ristretti drappelli, e gli uni agli altri<br>
    succedenti i Troiani e scintillanti<br>
    tutti nell'armi ne venìan su l'orme<br>
    de' condottieri, e precorreali Ettorre<br>
    non minor del terribile Gradivo.<br>
    Un tessuto di cuoi tondo brocchiero<br>
    di molte piastre rinforzato il prode<br>
    tiensi davanti, ed alle tempie intorno<br>
    tutto lampeggia l'agitato elmetto.<br>
    Sicuro all'ombra del suo gran pavese<br>
    passo passo ei s'avanza, e d'ogni parte<br>
    forar si studia le nemiche file,<br>
    e sgominarle. Ma de' petti achei<br>
    non si turba il coraggio, e mossi Aiace<br>
    i larghi passi a provocarlo il primo:<br>
    Accòstati, gli disse: e che pretendi<br>
    tu fier spavaldo? sgomentar gli Achivi?<br>
    Non siam nell'arte marzïal fanciulli,<br>
    e chi ne doma non se' tu, ma Giove<br>
    con funesto flagello. Se le navi<br>
    strugger ti speri, a rintuzzarti pronte<br>
    e noi pur anco abbiam le mani, e tutta<br>
    struggeremo noi pria la tua superba<br>
    cittade. A te predìco io poi che l'ora<br>
    non è lontana, che tu stesso in fuga<br>
    manderai preghi a Giove e a tutti i Divi<br>
    che sian di penna di sparvier più ratti<br>
    i corridori, che, diffuse al vento<br>
    le belle chiome, porteranti a Troia<br>
    entro un nembo di polve. - Avea quel fiero<br>
    ciò detto appena, che alla dritta in alto<br>
    un'aquila comparve. Alzâr le grida<br>
    fatti più franchi a quell'augurio i Greci,<br>
    ma non fu tardo alla risposta Ettorre:<br>
    Stupida massa di carname, Aiace<br>
    millantator, che parli? Eterno figlio<br>
    così foss'io di Giove e dell'augusta<br>
    Giuno, e onorato al par di Palla e Febo,<br>
    come m'accerto che funesto a tutti<br>
    vi sarà questo giorno: e tu fra' morti<br>
    tu medesmo cadrai, se di mia lancia<br>
    avrai l'ardire d'aspettar lo scontro.<br>
    Rotto da questa e qui disteso il tuo<br>
    vizzo corpaccio di sua pingue polpa<br>
    gli augei di Troia farà sazi e i cani.<br>
    Così detto, s'avanza, e con immenso<br>
    urlo animosi gli van dopo i Teucri.<br>
    Dall'altro lato memori gli Achivi<br>
    della virtù guerriera, e del più scelto<br>
    fiore di Troia intrepidi all'assalto,<br>
    misero anch'essi un alto grido; e d'ambi<br>
    gli eserciti il clamor ferìa le stelle<br>
    e i raggianti di Giove almi soggiorni.</p>
    <hr>
    <table border="0" width="100%">
      <tr>
        <td width="25%" align="center"><a href="#alto"><img src="alto.gif" alt="Inizio pagina" border="0" WIDTH="44" HEIGHT="43"></a><br>
        <font size="1">inizio pagina</font></td>
        <td width="25%" align="center"><a href="indice.htm"><img src="indice.gif" alt="Indice" border="0" WIDTH="44" HEIGHT="43"></a><font size="1"><br>
        indice</font></td>
        <td width="25%" align="center"><a href="iliade12.htm"><img src="indietro.gif" alt="Indietro" border="0" WIDTH="45" HEIGHT="44"></a><br>
        <font size="1">indietro</font></td>
        <td width="25%" align="center"><font size="1"><a href="iliade14.htm"><img src="avanti.gif" alt="Avanti" border="0" WIDTH="45" HEIGHT="44"></a><br>
        avanti</font></td>
      </tr>
    </table>
    </td>
  </tr>
</table>
</center></div>
</body>
</html>
