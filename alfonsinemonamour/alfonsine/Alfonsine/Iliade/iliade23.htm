<!-- saved from url=(0022)http://internet.e-mail -->
<html>

<head>
<meta http-equiv="Content-Type" content="text/html; charset=iso-8859-1">
<meta name="GENERATOR" content="Microsoft FrontPage 3.0">
<title>Iliade - Libro Ventesimoterzo </title>
</head>

<body bgcolor="#FFFFFF" style="font-family: Arial, Helvetica">
<div align="center"><center>

<table border="0" cellpadding="0" cellspacing="0" width="600">
  <tr>
    <td><p align="center"><a name="alto"></a><a href="index.htm"><img src="titolo.gif" alt="Iliade di Omero" border="0" WIDTH="280" HEIGHT="133"></a><br>
    <font size="1">un clic sull'immagine per tornare alla copertina</font></p>
    <p align="center">traduzione di <strong>Vincenzo Monti</strong></p>
    <table border="0" width="100%">
      <tr>
        <td width="25%" align="center"><a href="indice.htm"><img src="indice.gif" alt="Indice" border="0" WIDTH="44" HEIGHT="43"></a><font size="1"><br>
        indice</font></td>
        <td width="25%" align="center"><a href="iliade22.htm"><img src="indietro.gif" alt="Indietro" border="0" WIDTH="45" HEIGHT="44"></a><br>
        <font size="1">indietro</font></td>
        <td width="25%" align="center"><font size="1"><a href="iliade24.htm"><img src="avanti.gif" alt="Avanti" border="0" WIDTH="45" HEIGHT="44"></a><br>
        avanti</font></td>
      </tr>
    </table>
    <hr>
    <b><p ALIGN="CENTER"></b><font size="5"><strong>Libro Ventesimoterzo</strong></font></p>
    <p ALIGN="CENTER">Mentre in Troia si piange, all'Ellesponto<br>
    giungon gli Achivi, e spargesi ciascuno<br>
    alla sua nave. Ma l'andar dispersi<br>
    non permise il Pelìde ai bellicosi<br>
    suoi Mirmidóni, da cui cinto disse:<br>
    Miei diletti compagni e cavalieri,<br>
    non distacchiamo per ancor dai cocchi<br>
    i corridori: procediam con questi<br>
    a piagnere Patròclo, a tributargli<br>
    l'onor dovuto ai trapassati. E quando<br>
    avrem del pianto al cor dato il diletto,<br>
    sciolti i destrieri, appresterem le cene.<br>
    Disse, e tutti innalzâr ristretti insieme<br>
    il fùnebre lamento, Achille il primo.<br>
    Corser tre volte colle bighe intorno<br>
    all'estinto ululando, e ne' lor petti<br>
    destò Teti di pianto alto desìo.<br>
    Si bagnava di lagrime l'arena,<br>
    di lagrime gli usberghi; cotant'era<br>
    il desiderio dell'eroe perduto.<br>
    Ma fra tutti piagnea dirottamente<br>
    Achille, e poste le omicide mani<br>
    dell'amico sul cor, Salve, dicea,<br>
    salve, caro Patròclo, anco sotterra.<br>
    Tutto io voglio compir che ti promisi.<br>
    D'Ettore il corpo al tuo piè strascinato<br>
    farò pasto de' cani, e alla tua pira<br>
    dodici capi troncherò d'eletti<br>
    figli de' Teucri, di tua morte irato.<br>
    Disse; ed opra crudel contra il divino<br>
    Ettor volgendo in suo pensiero, il trasse<br>
    per la polve boccon presso al ferètro<br>
    del figliuol di Menèzio: e gli altri intanto<br>
    scinsero le corrusche armi, e staccati<br>
    gli annitrenti corsier, folti sull'alta<br>
    capitana d'Achille a lauto desco<br>
    s'assisero. Muggìan sotto la scure<br>
    molti candidi buoi, molte belando<br>
    cadean capre scannate e pecorelle,<br>
    e molti di pinguedine fiorenti<br>
    cinghiai sannuti alle vulcanie vampe<br>
    venìan distesi a brustolarsi. Il sangue<br>
    scorrea dintorno al morto in larghi rivi.<br>
    Al sommo Atride intanto i prenci achei<br>
    scortâr vinto da' preghi, e per l'amico<br>
    sempre d'ira infiammato il re Pelìde.<br>
    Giunti i duci alla tenda, immantinente<br>
    ai prodi araldi Agamennón comanda<br>
    che alle fiamme un gran tripode si metta,<br>
    onde il Pelìde indur, se gli rïesca,<br>
    a lavarsi del sangue ogni sozzura.<br>
    Recusollo il feroce, e fermamente<br>
    giurò: Non sia per Giove ottimo e sommo<br>
    che lavacro mi tocchi anzi ch'io ponga<br>
    l'amico mio sul rogo, e gli consacri<br>
    sull'eretto sepolcro il crin reciso.<br>
    Ah! mai pari dolor, fin ch'io mi viva,<br>
    in questo petto non cadrà, giammai.<br>
    Nondimeno si segga all'abborrita<br>
    mensa: ma tu, supremo Atride, imponi<br>
    alla tua gente che domàn per tempo<br>
    molta selva qua porti; e qual conviensi<br>
    ad illustre defunto che nell'atra<br>
    notte discende, le cataste appresti,<br>
    onde rapido il foco lo consumi,<br>
    e tolto agli occhi il doloroso obbietto,<br>
    tornin le schiere ai consueti offici.<br>
    Obbedîr tutti al detto, e prontamente<br>
    poste le mense, a convivar si diero,<br>
    e vivandò ciascuno a suo talento.<br>
    Del cibarsi e del ber spenta la voglia,<br>
    tutti sbandârsi alle lor tende, e al sonno<br>
    cesser le membra. Ma del mar sonante<br>
    lungo il lido si stese in mezzo ai folti<br>
    tessali Achille su la nuda arena,<br>
    di cui l'onda gli estremi orli lambìa.<br>
    Ivi stanco di gemiti e sospiri<br>
    e della molta in perseguendo Ettorre<br>
    sostenuta fatica, il dolce sonno<br>
    alleggiator dell'aspre cure il prese,<br>
    soavemente circonfuso. Ed ecco<br>
    comparirgli del misero Patròclo<br>
    in visïon lo spettro, a lui del tutto<br>
    ne' begli occhi simìle e nella voce,<br>
    nella statura, nelle vesti, e tale<br>
    sovra il capo gli stette, e così disse:<br>
    Tu dormi, Achille, né di me più pensi.<br>
    Vivo m'amasti, e morto m'abbandoni.<br>
    Deh tosto mi sotterra, onde mi sia<br>
    dato nell'Orco penetrar. Respinto<br>
    io ne son dalle vane ombre defunte,<br>
    né meschiarmi con lor di là dal fiume<br>
    mi si concede. Vagabondo io quindi<br>
    m'aggiro intorno alla magion di Pluto.<br>
    Or deh porgi la man, ché teco io pianga<br>
    anco una volta: perocché consunto<br>
    dalle fiamme del rogo a te dall'Orco<br>
    non tornerò più mai. Più non potremo<br>
    vivi entrambi, e lontan dagli altri amici<br>
    seduti in dolci parlamenti aprire<br>
    i segreti del cor: ché preda io sono<br>
    della Parca crudele a me nascente<br>
    un dì sortita. E a te pur anco, Achille,<br>
    a te che un Dio somigli, è destinato<br>
    il perir sotto le dardanie mura.<br>
    Ben ti prego, o mio caro, e raccomando<br>
    che tu non voglia, se mi sei cortese,<br>
    dal tuo disgiunto il cener mio. Noi fummo<br>
    nella tua reggia allor nudriti insieme<br>
    che Menèzio d'Opunte a Ftia menommi<br>
    giovinetto quel dì che per la lite<br>
    degli astragali irato e fuor di senno<br>
    d'Anfidamante a morte misi il figlio,<br>
    mio malgrado. M'accolse il re Pelèo<br>
    ne' suoi palagi umanamente, e posta<br>
    nell'educarmi diligente cura,<br>
    mi nomò tuo donzello. Una sol'urna<br>
    chiuda adunque le nostre ossa, quell'urna<br>
    che d'ôr ti diè la tua madre divina.<br>
    A che ne vieni, o anima diletta?<br>
    gli rispose il Pelìde; e a che m'ingiungi<br>
    partitamente queste cose? Io tutto<br>
    che comandi farò: ma deh t'appressa,<br>
    ch'io t'abbracci, che stretti almen per poco<br>
    gustiam la trista voluttà del pianto.<br>
    Così dicendo, coll'aperte braccia<br>
    amoroso avventossi, e nulla strinse,<br>
    ché stridendo calò l'ombra sotterra,<br>
    e svanì come fumo. In piè rizzossi<br>
    sbalordito il Pelìde, e palma a palma<br>
    battendo, in suono di lamento disse:<br>
    Oh ciel! dell'Orco gli abitanti han dunque<br>
    spirito ed ombra, ma non corpo alcuno?<br>
    Del misero Patròclo in questa notte<br>
    sovra il capo mi stette il sospiroso<br>
    spettro piangente, tutto desso al vivo,<br>
    e più cose m'ingiunse ad una ad una.<br>
    Ridestâr delle lagrime la brama<br>
    queste parole: raddoppiossi il lutto<br>
    sul miserando corpo, e l'Alba intanto<br>
    col roseo dito l'Orïente aprìa.<br>
    Da tutte parti allor fece l'Atride<br>
    dalle trabacche uscir giumenti e turbe<br>
    per lo trasporto del funereo bosco,<br>
    duce il valente Merïon, del prode<br>
    Idomenèo scudier. Givan costoro<br>
    di corde armati e di taglienti scuri<br>
    co' giumenti dinanzi. E per distorti<br>
    aspri greppi montando e discendendo<br>
    e rimontando, agli erti boschi alfine<br>
    giunser dell'Ida che di fonti abbonda.<br>
    Qui dier sùbita man con affilate<br>
    bipenni al taglio dell'aeree querce<br>
    che strepitose al suol cadeano, e poscia<br>
    legavansi spaccate in su la schiena<br>
    de' giumenti, che ratte orme stampando<br>
    scendean bramosi d'arrivar pe' folti<br>
    roveti alla pianura: e li seguièno<br>
    carchi il dosso di ciocchi i tagliatori;<br>
    ché tal di Merïon era il precetto.<br>
    Giunti sul lido, scaricâr le some,<br>
    ne fêr catasta al luogo ove il Pelìde<br>
    un tumulo sublime al morto amico<br>
    ed a se stesso disegnato avea.<br>
    E tutta apparecchiata in questa guisa<br>
    l'immensa selva, riposâr seduti,<br>
    nuovi cenni aspettando. Intanto Achille<br>
    ai bellicosi Mirmidón comanda<br>
    di porsi in armi, ed aggiogar ciascuno<br>
    alle bighe i destrier. Sursero quelli<br>
    frettolosi, e fur tutti in tutto punto.<br>
    Montan su i cocchi aurighi e duci, e danno<br>
    alla pompa principio. Immenso un nembo<br>
    di pedoni li segue, e a questi in mezzo<br>
    di Patròclo procede il cataletto<br>
    da' compagni portato, che sul morto<br>
    venìan gittando le recise chiome,<br>
    di che tutto il coprìan. Di retro Achille<br>
    colla man gli reggea la tremolante<br>
    testa, e plorava sui fùnebri onori<br>
    con che all'Orco spedìa l'illustre amico.<br>
    Giunti al luogo lor detto, il mesto incarco<br>
    deposero, e a ribocco intorno a quello<br>
    adunâr pronti la funerea selva.<br>
    Recatosi in se stesso, un altro avviso<br>
    fece allora il Pelìde. Allontanossi<br>
    dal rogo alquanto, e il biondo si recise,<br>
    che allo Sperchio nudrìa, florido crine,<br>
    e al mar guardando con dolor, sì disse:<br>
    Sperchio, invan ti promise il padre mio<br>
    che tomando al natìo dolce terreno<br>
    io t'avrei tronco la mia chioma, e offerto<br>
    una sacra ecatombe, ed immolato<br>
    cinquanta agnelli accanto alla tua fonte<br>
    ov'hai delubro, ed odorati altari.<br>
    Del canuto Pelèo fu questo il voto:<br>
    tu nol compiesti. Poiché dunque or tolto<br>
    n'è alla patria il ritorno, abbia il mio crine<br>
    l'eroe Patròclo, e lo si porti seco.<br>
    Così detto, alla man del caro amico<br>
    pose la chioma, e rinnovossi il pianto<br>
    de' circostanti: e tra gli omei gli avrìa<br>
    colti il cader della dïurna luce,<br>
    se non si fea davanti al grande Atride<br>
    il figlio di Pelèo con questi accenti:<br>
    Agamennón, di lagrime potremo<br>
    satollarci altra volta. Or tu, cui tutti<br>
    obbediscon gli Achei, tu li congeda<br>
    da questa pira, e a ristorar li manda<br>
    colla mensa le membra. Avrem del resto<br>
    noi la cura, ché nostro innanzi a tutti<br>
    dell'esequie è il pensiero, e rimarranno<br>
    nosco, a tal uopo di pietade, i duci.<br>
    Udito questo, Agamennón disperse<br>
    tosto le schiere per le tende, e soli<br>
    vi restaro i deletti al ministero<br>
    dell'esequie e del rogo. Essi una pira<br>
    cento piedi sublime in ogni lato<br>
    innalzâr primamente, e sovra il sommo,<br>
    d'angoscia oppressi, collocâr l'estinto;<br>
    poi davanti alla pira una gran torma<br>
    scuoiâr di pingui agnelle e di giovenchi,<br>
    e traendone l'adipe il Pelìde<br>
    coprìane il morto dalla fronte al piede,<br>
    e le scuoiate vittime dintorno<br>
    gli accumolò. Da canto indi gli pose<br>
    colle bocche sul fèretro inclinate<br>
    due di miele e d'unguento urne ricolme.<br>
    Precipitoso ei poscia e sospiroso<br>
    sulla pira gittò quattro corsieri<br>
    d'alta cervice, e due smembrati cani<br>
    di nove che del sir nudrìa la mensa.<br>
    Preso alfin da spietata ira, le gole<br>
    di dodici segò prestanti figli<br>
    de' magnanimi Teucri, e sulla pira<br>
    scagliandoli, destò del fuoco in quella<br>
    l'invitto spirto struggitor, che il tutto<br>
    divorasse, e chiamò con dolorosi<br>
    gridi l'amico: Addio, Patròclo, addio<br>
    ne' regni anche di Pluto. Ecco adempite<br>
    le mie promesse: dodici d'illustre<br>
    sangue Troiani si consuman teco<br>
    in queste fiamme, ed Ettore fia pasto<br>
    delle fiamme non già, ma delle belve.<br>
    Queste minacce ei fea; ma gl'incitati<br>
    mastin la salma non toccâr d'Ettorre,<br>
    ché notte e dì sollecita la figlia<br>
    di Giove Citerea gli allontanava,<br>
    e il cadavere ugnea d'una celeste<br>
    rosata essenza che impedìa del corpo<br>
    strascinato l'offesa. Intanto Apollo<br>
    sul campo indusse una cerulea nube<br>
    che tutto intorno ricoprìa lo spazio<br>
    dal cadavere ingombro, onde alle membra<br>
    e de' nervi al tessuto innocua fosse<br>
    dell'igneo Sole la virtute attiva.<br>
    Ma del morto Patròclo il rogo ancora<br>
    non avvampa. Allor prende altro consiglio<br>
    il divo Achille. Trattosi in disparte,<br>
    ai due venti Ponente e Tramontana<br>
    supplicando, solenni ostie promette,<br>
    e in aurea coppa ad ambedue libando,<br>
    di venirne li prega, e intorno al morto<br>
    sì le fiamme animar, che in un momento<br>
    lo si struggano tutto, esso e la pira.<br>
    Udito la veloce Iride il prego,<br>
    ai venti lo recò, che accolti insieme<br>
    nella reggia di Zefiro un festivo<br>
    tenean convito. S'arrestò la Diva<br>
    su la marmorea soglia, e alla sua vista<br>
    sursero tutti frettolosi: ognuno<br>
    a sé chiamolla, ognun le offerse il seggio,<br>
    ma ricusollo la Taumànzia, e disse:<br>
    Di seder non è tempo: alle correnti<br>
    dell'Oceàno ritornar mi deggio<br>
    nell'etìope terreno ove s'appresta<br>
    agl'Immortali un'ecatombe, e bramo<br>
    ne' sacrifici aver mia parte io pure.<br>
    Ma il Pelìde te, Borea, e te, sonoro<br>
    Zefiro, prega di soffiar nel rogo<br>
    su cui giace di Pàtroclo la spoglia<br>
    dagli Achei tutti deplorata, e molte<br>
    vittime ei v'offre, se avvampar lo fate.<br>
    Così detto, disparve; e quei levârsi<br>
    con immenso stridor, densate innanzi<br>
    a sé le nubi. Si sfrenâr soffiando<br>
    sulla marina, sollevaro i flutti,<br>
    e di Troia arrivati alla pianura,<br>
    riunâr su la pira; e strepitoso<br>
    immane incendio si destò. Dai forti<br>
    soffii agitata divampò sublime<br>
    tutta notte la fiamma, e tutta notte<br>
    il Pelìde da vasto aureo cratere<br>
    il vino attinse con ritonda coppa,<br>
    e spargendolo al suol devotamente,<br>
    n'irrigava la terra, e l'infelice<br>
    ombra invocava dell'estinto amico.<br>
    Come un padre talor piange bruciando<br>
    l'ossa d'un figlio che morì già sposo,<br>
    e morendo lasciò gli sventurati<br>
    suoi genitori di cordoglio oppressi;<br>
    così dando alle fiamme il suo compagno,<br>
    geme il Pelìde, e crebri alti sospiri<br>
    traendo, intorno al rogo si strascina.<br>
    Come poi nunzio della luce al mondo<br>
    Lucifero brillò, dopo cui stende<br>
    sul pelago l'Aurora il croceo velo,<br>
    morì la vampa sul consunto rogo,<br>
    e per lo tracio mar, che rabbuffato<br>
    muggìa, tornaro alle lor case i venti.<br>
    Stanco allora il Pelìde, e dalla pira<br>
    scostatosi, sdraiossi, e dolce il sonno<br>
    l'occupò. Ma il tumulto e il calpestìo<br>
    de' capitani, che all'Atride in folla<br>
    si raccogliean, destollo; ei surse, e assiso<br>
    così loro parlò: Supremo Atride,<br>
    e voi primati degli Achei, spegnete<br>
    voi tutti or meco con purpureo vino<br>
    di tutto il rogo in pria la brage, e poscia<br>
    raccogliam di Patròclo attentamente<br>
    le sacrate ossa; e scernerle fia lieve,<br>
    imperocché nel mezzo ei si giacea<br>
    della catasta, e gli altri all'orlo estremo<br>
    separati, fur arsi alla rinfusa<br>
    e uomini e cavalli. Indi d'opimo<br>
    doppio zirbo ravvolte, in urna d'oro<br>
    le riporremo, finché vegna il giorno<br>
    ch'io pur di Pluto alla magion discenda.<br>
    Non vo' gli s'erga una superba tomba,<br>
    ma modesta. Potrete ampia e sublime<br>
    voi poscia alzarla, o duci achei, che vivi<br>
    dopo me rimarrete a questa riva.<br>
    Del Pelìde al comando obbedïenti<br>
    con larghi sprazzi di vermiglio bacco<br>
    di tutto il rogo ei spensero alla prima<br>
    le vive brage, e giù cadde profonda<br>
    la cenere. Adunâr quindi piangendo<br>
    del mansueto eroe le candid'ossa;<br>
    le composer nell'urna avvolte in doppio<br>
    adipe, e dentro il padiglion deposte,<br>
    di sottil lino le coprîr. Ciò fatto,<br>
    disegnâr presti in tondo il monumento,<br>
    ne gittaro dintorno all'arsa pira<br>
    i fondamenti, v'ammassâr di sopra<br>
    lo scavato terreno, e a fin condotta<br>
    la tomba, si partìan. Ma li rattenne<br>
    il Pelìde, e lì fatto in ampio agone<br>
    il popolo seder, de' ludi i premii<br>
    fe' dai legni recar; tripodi e vasi<br>
    e destrieri e giumenti e generosi<br>
    tauri e captive di gentil cintiglio<br>
    e forbite armature. E primamente<br>
    alla corsa de' cocchi il premio pose:<br>
    una leggiadra in bei lavori esperta<br>
    donzella a chi primier tocca la meta,<br>
    con un tripode a doppia ansa, e capace<br>
    di ventidue misure. Una giumenta<br>
    che al sest'anno già venne, ancor non doma,<br>
    e il sen già grave di bastarda prole<br>
    al secondo. Un lebète intatto e bello<br>
    e di quattro misure al terzo auriga;<br>
    al quarto un doppio aureo talento, e al quinto<br>
    una coppa dal foco ancor non tocca.<br>
    Surto in piedi allor disse: Atride, Argivi,<br>
    gioventù bellicosa, a voi dinanzi<br>
    ecco i premii che attendono nel circo<br>
    degli aurighi il valor. S'altra cagione<br>
    questi ludi eccitasse, i primi onori<br>
    miei per certo sarìan, ché la prestezza<br>
    de' miei destrieri non ha pari, e voi<br>
    lo vi sapete: perocché son essi<br>
    immortali, e donolli il re Nettunno<br>
    al mio padre Pelèo, che a me li cesse.<br>
    Queto io dunque starommi, e queti insieme<br>
    i miei cavalli. I miseri perduto<br>
    hanno il lor forte condottiero e mite,<br>
    che lavarne solea le belle chiome<br>
    alla chiara corrente, ed irrorarle<br>
    di liquid'olio rilucente; ed ora<br>
    piangonlo immoti, colle meste giubbe<br>
    al suol diffuse, e il cor di doglia oppresso.<br>
    Chïunque degli Achei pertanto ha speme<br>
    ne' cocchi e ne' destrier, si metta in punto.<br>
    Ciò disse appena, che animosi e pronti<br>
    presentârsi gli aurighi; Eumelo il primo,<br>
    regal germe d'Admeto, e delle bighe<br>
    perito agitator. Mosse secondo<br>
    il gagliardo Tidìde Dïomède<br>
    co' destrieri di Troe tolti ad Enea,<br>
    cui da morte campò l'opra d'Apollo.<br>
    Il biondo Menelao, sangue di Giove,<br>
    levossi il terzo, e sotto al giogo addusse<br>
    due veloci cavalli, il suo Podargo,<br>
    ed Eta, del fratello una puledra,<br>
    dell'aringo bramosa a meraviglia.<br>
    Donata al rege Agamennón l'avea<br>
    l'Anchisìade Echepòlo, onde francarsi<br>
    dal seguitarlo a Troia, e neghittoso<br>
    nell'opulenta Sicïon sua stanza<br>
    rimanersi a fruir le concedute<br>
    dal saturnio Signor molte ricchezze.<br>
    Del magnanimo Nèstore buon figlio<br>
    Antìloco aggiogò quarto i criniti<br>
    suoi cavalli di Pilo, ancor del cocchio<br>
    buoni al tiro. Si trasse il vecchio padre<br>
    a lui già saggio per se stesso, e un saggio<br>
    utile avviso gli porgea dicendo:<br>
    Antìloco, te amâr Giove e Nettunno<br>
    giovane ancora, e t'erudîr di tutta<br>
    l'arte equestre: perciò poco fia l'uopo<br>
    d'ammaestrarti, perocché sai destro<br>
    girar la meta: ma son tardi al corso<br>
    i tuoi destrieri, e qualche danno io temo.<br>
    Destrier più ratti han gli altri, ma non arte<br>
    né scïenza maggior. Dunque, o mio caro,<br>
    tutti richiama al cor gli accorgimenti,<br>
    se vuoi che il premio da tue man non fugga.<br>
    L'arte più che la forza al fabbro è buona;<br>
    coll'arte in mar da venti combattuto<br>
    regge il piloto la sua presta nave,<br>
    e coll'arte il cocchier passa il cocchiero.<br>
    Chi sol del cocchio e de' corsier si fida,<br>
    qua e là s'aggira senza senno; incerti<br>
    divagano i cavalli, ed ei non puote<br>
    più governarli. Ma l'esperto auriga,<br>
    benché meno valenti i suoi sospinga,<br>
    sempre ha l'occhio alla meta, e volta stretto,<br>
    e sa come lentar, sa come a tempo<br>
    con fermi polsi rattener le briglie,<br>
    ed osserva il rival che lo precede.<br>
    Or la meta, perché tu senza errore<br>
    la distingua, dirò. Sorge da terra<br>
    alto sei piedi un tronco di larìce<br>
    o di quercia che sia, secco e da pioggia<br>
    non putrefatto ancor. Stan quinci e quindi,<br>
    dove sbocca la via, due bianche pietre<br>
    da cui si stende tutto piano in giro<br>
    de' cavalli lo stadio. O che sepolcro<br>
    questo si fosse d'un illustre estinto,<br>
    o confin posto dalla prisca gente,<br>
    meta al corso lo fece oggi il Pelìde.<br>
    Tu fa di rasentarla, e vi sospingi<br>
    vicin vicino il cocchio e i corridori,<br>
    alcun poco piegando alla sinistra<br>
    la persona, e flagella e incalza e sgrida<br>
    il cavallo alla dritta, e gli abbandona<br>
    tutta la briglia, e fa che l'altro intanto<br>
    rada la meta sì che paia il mozzo<br>
    della ruota volubile toccarla;<br>
    ma vedi, ve', che non la tocchi, infranto<br>
    n'andrebbe il carro, offesi i corridori,<br>
    e tu deriso e di disnor coperto.<br>
    Sii dunque saggio e cauto. Ove la meta<br>
    trascorrer netto ti rïesca, alcuno<br>
    non fia che poi t'aggiunga o ti trapassi,<br>
    no, s'anco a tergo ti venisse a volo<br>
    quel d'Adrasto corsier nato d'un Dio,<br>
    il veloce Arïone, o quei famosi<br>
    che qui Laomedonte un dì nudrìa.<br>
    Divisate al figliuol distintamente<br>
    queste avvertenze, si raccolse il veglio<br>
    nell'erboso suo seggio. Ultimo intanto<br>
    con bella coppia di corsier superbi<br>
    Merïon nella lizza era venuto.<br>
    Montati i carri, si gittâr le sorti.<br>
    Agitolle il Pelìde, e uscì primiero<br>
    Antìloco; indi Eumelo, indi l'Atride,<br>
    fu quarto Merïon, quinto il fortissimo<br>
    Dïomede. Locârsi in ordinanza<br>
    tutti, ed Achille mostrò lor lontana<br>
    nel pian la meta a cui giudice avea<br>
    posto del padre lo scudier Fenice<br>
    venerando vegliardo, onde notasse<br>
    le corse attento, e riferisse il vero.<br>
    Stavano tutti colle sferze alzate<br>
    su gli ardenti destrieri, e dato il segno,<br>
    lentâr tutti le briglie, e co' flagelli<br>
    e co' gridi animaro i generosi<br>
    corsier che ratti si lanciâr nel campo,<br>
    e dal lido spariro in un baleno.<br>
    Sorge sotto i lor petti alta la polve<br>
    che di nugolo a guisa o di procella<br>
    si condensa, ed al vento abbandonate<br>
    svolazzano le giubbe. Or vedi i cocchi<br>
    rader bassi la terra, ed or sublimi<br>
    balzarsi, né perciò perde mai piede<br>
    degli aurighi veruno, e batte a tutti<br>
    per desiderio della palma il core;<br>
    e in un nembo di polve ognun dà spirto<br>
    a' suoi volanti alipedi. Varcata<br>
    la meta, e preso il rimanente corso<br>
    di ritorno alle mosse, allor rifulse<br>
    di ciascun la prodezza, allor si stese<br>
    nello stadio ogni cocchio. Innanzi a tutti<br>
    le puledre volavano veloci<br>
    del Ferezìade Eumelo; e dopo queste,<br>
    ma di poco intervallo, i corridori<br>
    di Troe, guidati dal Tidìde, e tanto<br>
    imminenti che ognor parean sul carro<br>
    montar d'Eumelo, a cui co' fiati ardenti<br>
    già scaldano le spalle, e già le toccano<br>
    colle fervide teste. E oltrepassato<br>
    forse l'avrebbe, o pareggiato almeno,<br>
    se al figlio di Tidèo Febo la palma<br>
    invidïando, non gli fea sdegnoso<br>
    balzar dal pugno la lucente sferza.<br>
    Lagrime d'ira e di dolor le gote<br>
    inondâr dell'eroe, vista d'Eumelo<br>
    lontanarsi più rapida la biga,<br>
    e per difetto di flagel più lenta<br>
    correr la sua. Ma Pallade d'Apollo<br>
    scorta la frode, e del Tidìde il danno,<br>
    presta a lui corse, e alla sua man rimessa<br>
    la sferza, aggiunse ai corridor la lena.<br>
    Indi al figlio d'Admeto avvicinossi<br>
    irata, e il giogo gli spezzò. Turbate<br>
    si svïar le cavalle, andò per terra<br>
    il timon, riversossi il cavaliero<br>
    presso alla ruota, e il cubito e la bocca<br>
    lacerossi e le nari, e su le ciglia<br>
    n'ebbe pesta la fronte: le pupille<br>
    s'empîr di pianto, s'arrestò la voce,<br>
    e Dïomede il trapassò sferzando<br>
    gli animosi destrier che innanzi a tutti<br>
    scappan di molto, perocché Minerva<br>
    gli afforza, e vincitor vuole il Tidìde.<br>
    Vien dopo questi Menelao cui preme<br>
    di Nèstore il figliuol che confortando<br>
    i paterni destrier, grida: Correte,<br>
    stendetevi prestissimi: non io<br>
    già vi comando gareggiar con quelli<br>
    del forte Dïomède, a' quai Minerva<br>
    diè l'ali al piede, e a lui la palma: solo<br>
    raggiungete l'Atride, e non soffrite<br>
    restando addietro, ch'Eta, una giumenta,<br>
    vi sorpassi di corso e disonori.<br>
    Che lentezza s'è questa? ov'è l'antica<br>
    vostra prestanza? Io lo vi giuro, e il giuro<br>
    s'adempirà; se pigri un premio vile<br>
    riporterem, negletti, anzi trafitti<br>
    da Nèstore sarete. Or via, volate,<br>
    ch'io di astuzia giovandomi senz'erro<br>
    trapasserò l'Atride nello stretto.<br>
    Antìloco sì disse, e quei temendo<br>
    le sue minacce rinforzaro il corso;<br>
    ed ecco dopo poco il passo angusto<br>
    del concavo cammin. V'era una frana<br>
    ove l'acqua invernal, raccolta in copia,<br>
    dirotta avea la strada, e tutto intorno<br>
    affondato il terren. Per quella parte<br>
    si drizzava l'Atride, onde il concorso<br>
    ischivar delle bighe. Ivi si spinse<br>
    Antìloco pur esso; e devïando<br>
    dalla carriera un cotal poco, e forte<br>
    flagellando i corsier, lo stringe, e tenta<br>
    prevenirlo. Temettene l'Atride,<br>
    e gridò: Dove vai, pazzo? rattieni,<br>
    Antìloco, i destrier: stretta è la via.<br>
    Aspetta che s'allarghi, e trapassarmi<br>
    potrai: qui entrambi romperemo i cocchi.<br>
    Antìloco non l'ode, e stimolando<br>
    più veemente i corridor, s'avanza.<br>
    Quanto è il tratto d'un disco da robusto<br>
    giovin scagliato per provar sue forze,<br>
    tanto trascorse la nestòrea biga.<br>
    Iscansossi l'Atride, e volontario<br>
    i suoi destrieri rallentò, temendo<br>
    che da quegli altri urtati in quello stretto<br>
    non gli versino il cocchio, e al suol stramazzino<br>
    essi medesmi nel voler per troppo<br>
    amor di lode acccelerarsi. Intanto<br>
    dietro al figlio di Nèstore l'Atride<br>
    gridar s'udiva: Antìloco, non avvi<br>
    il più tristo di te: va pure: a torto<br>
    noi saggio ti tenemmo: ma tu premio<br>
    non toccherai, per dio! se pria non giuri.<br>
    Quindi animando i suoi corsier, dicea:<br>
    non v'impigrite, non mi state afflitti;<br>
    pria di voi perderan quelli la lena,<br>
    ch'ei son vecchi ambidue. - Così lor grida,<br>
    e docili i destrieri alla sua voce<br>
    doppiaro il corso, e tosto li raggiunsero.<br>
    Nel circo assisi intanto i prenci achei<br>
    stavansi attenti ad osservar da lungi<br>
    i volanti cavalli che nel campo<br>
    sollevavan la polve. Idomeneo<br>
    re de' Cretesi gli avvisò primiero,<br>
    che fuor del circo si sedea sublime<br>
    a una vedetta. E di lontano udita<br>
    del primo auriga che venìa, la voce,<br>
    lo conobbe, e distinse il precorrente<br>
    destrier che tutto sauro in fronte avea<br>
    bianca una macchia, tonda come luna.<br>
    Rizzossi in piedi, e disse: O degli Achei<br>
    prenci amici, m'inganno, o ravvisate<br>
    quei cavalli voi pure? Altri mi sembrano<br>
    da quei di prima, ed altro il condottiero.<br>
    Le puledre che dianzi eran davanti<br>
    forse sofferto han qualche sconcio. Al certo<br>
    girar primiere le vid'io la meta;<br>
    or come che pel campo il guardo io volga,<br>
    più non le scorgo. O che scappâr di mano<br>
    all'auriga le briglie, o ch'ei non seppe<br>
    rattenerne la foga, e non fe' netto<br>
    il giro della meta. Ei forse quivi<br>
    cadde, e infranse la biga, e le cavalle<br>
    deviâr furïose. Or voi pur anco<br>
    alzatevi e guardate: io non discerno<br>
    abbastanza; ma parmi esser quel primo<br>
    l'ètolo prence argivo Dïomede.<br>
    Che vai tu vaneggiando? aspro riprese<br>
    Aiace d'Oilèo. Quelle che miri<br>
    da lungi a noi volar son le puledre.<br>
    Più non sei giovinetto, o Idomenèo:<br>
    la vista hai corta, e ciance assai, né il farne<br>
    molte t'è bello ov'altri è più prestante.<br>
    Quelle davanti son, qual pria, d'Eumelo<br>
    le puledre, e ne regge esso le briglie.<br>
    E a lui cruccioso de' Cretesi il sire:<br>
    Malèdico rissoso, in questo solo<br>
    tra noi valente, ed ultimo nel resto,<br>
    villano Aiace, deponiam su via<br>
    un tripode o un lebète, e Agamennóne<br>
    giudichi e dica che corsier sian primi,<br>
    e pagando il saprai. Sorgea parato<br>
    a far risposta con acerbi detti<br>
    lo stizzito Oilìde, e la contesa<br>
    crescea: ma grave la precise Achille:<br>
    Fine, o duci, a un ontoso ed indecoro<br>
    parlar che in altri biasmereste. In pace<br>
    sedetevi e guardate. I gareggianti<br>
    corridori son presso, e voi ben tosto<br>
    chi sia primo saprete, e chi secondo.<br>
    Fra questo dire, a furia ecco il Tidìde<br>
    avanzarsi, e le groppe senza posa<br>
    tempestar de' cavalli che sublimi<br>
    divorano la via. Schizzi di polve<br>
    incessanti percuotono l'auriga.<br>
    D'ôr raggiante e di stagno si rivolve<br>
    dietro i ratti corsier sì lieve il cocchio<br>
    che appena vedi della ruota il solco<br>
    nella sabbia sottil. Giunto alle mosse,<br>
    fra le plaudenti turbe il vincitore<br>
    fermossi. Un rivo di sudor dal collo<br>
    e dal petto scorrea degli anelanti<br>
    corsieri, ed esso dal lucente carro<br>
    leggier d'un salto al suol gittossi, e al giogo<br>
    lo scudiscio appoggiò. Né stette a bada<br>
    Stenelo, il forte suo scudier, che pronto<br>
    il tripode si tolse e la donzella<br>
    premio del corso, e consegnato il tutto<br>
    ai prodi amici, i corridor disciolse.<br>
    Secondo giunse Antìloco che avea<br>
    non per rattezza di destrier precorso<br>
    Menelao, ma per arte; e nondimeno<br>
    questi a tergo gli è sì, che quasi il tocca.<br>
    Quanto si scosta dalla ruota il piede<br>
    di corsier che pel campo alla distesa<br>
    tragge sul cocchio il suo signor, lambendo<br>
    co' crini estremi della coda il cerchio<br>
    del volubile giro che diviso<br>
    da minimo intervallo ognor si volve<br>
    dietro i rapidi passi; iva l'Atride<br>
    sol di tanto discosto allor dal figlio<br>
    di Nèstore, quantunque egli da prima<br>
    fosse rimasto un trar di disco indietro.<br>
    Ma dell'agamennònia Eta fu tale<br>
    la prestezza e il valor, che tosto il giunse.<br>
    E l'avrìa pure oltrepassato, e fatta<br>
    non dubbia la vittoria, ove più lunga<br>
    stata si fosse d'ambedue la corsa.<br>
    Seguìa l'Atride Merïon, preclaro<br>
    scudier d'Idomenèo, distante il tiro<br>
    d'una lancia, perché belli, ma pigri<br>
    i corridori egli ebbe, e perché desso<br>
    era il men destro nel guidar la biga.<br>
    Ultimo ne venìa d'Admeto il figlio,<br>
    a stento il cocchio traendo, e dinanzi<br>
    cacciandosi i destrieri. Lo compianse,<br>
    come lo vide, Achille, e circondato<br>
    dagli Achei, profferì queste parole:<br>
    Ultimo giunge il più valente. Or via,<br>
    diamgli il premio secondo; egli n'è degno.<br>
    Ma il primo al figlio di Tidèo si resti.<br>
    Lodâr tutti il decreto, e fra gli applausi<br>
    degli Achei sull'istante egli donata<br>
    la giumenta gli avrìa, se posta in campo<br>
    la sua ragione Antìloco al Pelìde<br>
    non si volgea dicendo: Achille, io teco<br>
    mi corruccio davver, se il tuo disegno<br>
    metti ad effetto. Perché un Dio gli offese<br>
    i cavalli ed il cocchio, e non gli valse<br>
    la sua prodezza, mi vorrai tu dunque<br>
    il mio premio rapir? Ché non pors'egli<br>
    prima ai numi i suoi voti? Ei non sarìa<br>
    ultimo giunto nell'illustre aringo.<br>
    Ché se di lui pietà ti move, e questo<br>
    al cor t'è grato, nella tenda hai molte<br>
    d'auro e bronzo conserve, hai molto gregge,<br>
    hai fanciulle e cavalli. E tu il presenta<br>
    di queste cose, e sian maggiori ancora,<br>
    ma in altro tempo, o se il vuoi, pure adesso,<br>
    onde ten vegna degli Achei la lode.<br>
    Ma questa io non vo' darla, e dovrà meco<br>
    sperimentarsi ogni uom che la pretenda.<br>
    Delle franche d'Antìloco parole<br>
    compiaciuto, sorrise il divo Achille,<br>
    cui caro amico egli era; e gli rispose:<br>
    Antìloco, tu vuoi che s'abbia Eumelo<br>
    di ciò che in serbo io tengo, altro presente;<br>
    e l'avrà. Gli darò d'Asteropeo<br>
    la di bronzo lorica, a cui dintorno<br>
    scorre un bell'orlo di fulgente stagno;<br>
    lavoro di gran pregio. - E così detto,<br>
    al suo fedele Automedonte impose<br>
    di recar dalla tenda la lorica.<br>
    Volò quegli, e recolla al suo signore<br>
    che in man la pose dell'allegro Eumelo.<br>
    Contro Antìloco allor surse il cor pieno<br>
    di doglia e d'ira Menelao. L'araldo<br>
    misegli tosto nelle man lo scettro,<br>
    e silenzio intimò. Quindi l'eroe<br>
    così a dir prese: O tu, che per l'innanzi<br>
    grido avevi di saggio, che facesti?<br>
    Disonestasti, o Antìloco, la mia<br>
    gloria, e cacciati per inganno avanti<br>
    li tuoi corsieri assai da meno, i miei<br>
    sconciamente offendesti. Or voi qui fate,<br>
    prenci achivi, ragione ad ambedue<br>
    senza rispetti; ch'io non vo' che poi<br>
    dica qualcuno degli Achei: L'Atride<br>
    colle menzogne Antìloco aggravando<br>
    via la giumenta si menò, vincendo<br>
    di cavalli non già, ma di possanza<br>
    e di forza. Ma che? Senza paura<br>
    di biasmo io stesso finirò la lite,<br>
    e fia retto il giudizio. Orsù, t'accosta,<br>
    prode alunno di Giove, e giusta il rito<br>
    statti innanzi alla biga, e d'una mano<br>
    impugnando la sfera agitatrice,<br>
    e sì coll'altra i corridor toccando,<br>
    giura a Nettunno non aver volente<br>
    né con frode impedito il cocchio mio.<br>
    Re Menelao, mi compatisci, accorto<br>
    l'altro rispose: giovinetto ancora<br>
    son io: tu d'anni e di virtù mi vinci,<br>
    e dell'etade giovanil ben sai<br>
    i difetti: cuor caldo e poco senno.<br>
    Siimi dunque benigno. Ecco a te cedo<br>
    l'ottenuta giumenta; e s'altro brami<br>
    del mio, darollo di cuor pronto, e tosto,<br>
    anzi che l'amor tuo per sempre, o prence,<br>
    perdere e farmi ai sommi iddii spergiuro.<br>
    Sì dicendo, di Nèstore il buon figlio<br>
    la giumenta condusse, ed alle mani<br>
    la ponea dell'Atride a cui di gioia<br>
    intenerissi il cor. Siccome quando<br>
    su i sitibondi culti la rugiada<br>
    spargesi e avviva le crescenti spighe:<br>
    a te del pari, o Menelao, nel petto<br>
    si sparse la letizia, e dolcemente<br>
    gli rispondesti: Antìloco, a te cedo,<br>
    deposta l'ira, io stesso. Unqua non fosti<br>
    né leggier né bizzarro. Oggi fu vinto<br>
    da sconsigliata giovinezza il senno.<br>
    Ma il ben guardarsi dagl'inganni è bello<br>
    co' maggiori. Nessun m'avrìa placato<br>
    sì facilmente degli Achei: ma molto<br>
    coll'egregio tuo padre e col fratello<br>
    per mia cagion tu soffri, e molto sudi;<br>
    perciò m'arrendo al tuo pregare, e questa,<br>
    ch'è mia, ti dono, a fin che ognun si vegga<br>
    che né fier né superbo ho il cor nel petto.<br>
    Diè, ciò detto, d'Antìloco al compagno<br>
    Nöemón la giumenta, indi si tolse<br>
    il fulgido lebète; e Merïone,<br>
    che quarto giunse, i due talenti d'oro.<br>
    Restava il quinto guiderdon, la coppa.<br>
    La prese Achille, e traversando il pieno<br>
    circo, accostossi al buon Nestorre, e lieto<br>
    presentolla all'eroe con questi accenti:<br>
    Tieni, illustre vegliardo, e questo dono<br>
    ricordanza ti sia delle funèbri<br>
    pompe del nostro Pàtroclo, cui, lasso!<br>
    non rivedrem più mai. Questo vogl'io<br>
    che gratuito sia, poiché del cesto,<br>
    e dell'arco il certame e della lotta,<br>
    e del corso pedestre a te si vieta<br>
    dalla triste vecchiezza che ti grava.<br>
    Tacque, e la coppa fra le man gli mise.<br>
    Lieto il veglio accettolla, e sì rispose:<br>
    Ben parli, o figlio: le mie forze tutte<br>
    sono inferme, o mio caro: il piè va lento:<br>
    dispossato mi pende dalle spalle<br>
    l'un braccio e l'altro. Oh! giovine foss'io<br>
    e intero di vigor siccome il giorno<br>
    che in Buprasio gli Epei diero al sepolcro<br>
    il rege Amarincèo, proposti i ludi<br>
    dai regali suoi figli! Ivi nessuno<br>
    né degli Epei né de' medesmi Pilii<br>
    pari mi stette di valor, né manco<br>
    de' magnanimi Etòli. Io vinsi al cesto<br>
    il figliuolo d'Enòpe Clitomède,<br>
    Alceo Pleurònio nella lotta a cui<br>
    m'avea sfidato: superai nel corso<br>
    l'agile Ificlo, e nel vibrar dell'asta<br>
    Polidoro e Filèo. Soli all'equestre<br>
    lizza innanzi m'andâr d'Attore i figli,<br>
    che due contr'un gelosi invidiârmi<br>
    una vittoria d'infinito prezzo.<br>
    Indivisi gemelli, uno reggeva<br>
    sempre sempre i destrier, l'altro di sferza<br>
    li percotea. Tal fui già tempo: or lascio<br>
    siffatte imprese ai giovinetti, e forza<br>
    m'è l'obbedire alla feral vecchiezza.<br>
    Ma tra gli eroi fui chiaro anch'io. Tu segui<br>
    del morto amico ad onorar la tomba<br>
    co' fùnebri certami. Il tuo bel dono<br>
    m'è caro, e il prendo. Mi gioisce il core<br>
    al veder che di me, che t'amo, ognora<br>
    sei memore, e sai quale al mio canuto<br>
    crine si debba dagli Achivi onore:<br>
    di ciò ti dien gli Dei larga mercede.<br>
    Tutta udita di Nestore la lode,<br>
    entrò il Pelìde nella calca, e il duro<br>
    pugilato propose. Addur si fece<br>
    ed annodar nel circo una gagliarda<br>
    infaticabil mula, a cui già il sesto<br>
    anno fiorìa, non doma, ed a domarsi<br>
    malagevole: premio al vincitore.<br>
    Pel vinto pose una ritonda coppa.<br>
    Indi surse, e parlava: Atridi, Achei,<br>
    ecco i premii alli due che valorosi<br>
    vorranno al cesto perigliarsi. Quegli,<br>
    cui doni amico la vittoria il figlio<br>
    di Latona, e l'affermino gli Achei,<br>
    s'abbia la mula, e il perditor la coppa.<br>
    Disse, e un uom si levò forte, membruto,<br>
    pugilatore assai perito, Epèo,<br>
    di Panope figliuol. Stese alla mula<br>
    costui la mano, e favellò: S'accosti<br>
    chi vuol la coppa, ché la mula è mia.<br>
    Niun degli Achivi vincerammi, io spero,<br>
    nel certame del cesto, in che mi vanto<br>
    prestantissimo. E che? forse non basta<br>
    che agli altri io ceda in battagliar? Non puote<br>
    a verun patto un solo esser di tutte<br>
    arti maestro. Io vel dichiaro, e il fatto<br>
    proverà ciò che dico: al mio rivale<br>
    spezzerò il corpo e l'ossa. Abbia vicino<br>
    molti assistenti a trasportarlo pronti<br>
    fuor della lizza da mie forze domo.<br>
    Tacque, e tutti ammutiro. Eravi un figlio<br>
    del Taleònio Mecistèo, di quello<br>
    che un dì nell'alta Tebe ai sepolcrali<br>
    ludi venuto del defunto Edippo,<br>
    tutti vinse i Cadmei. Costui di nome<br>
    Eurïalo, e guerrier di divo aspetto,<br>
    fu il solo che s'alzò. Molto dintorno<br>
    gli si adoprava il grande Dïomede,<br>
    e co' detti il pungea, lui desïando<br>
    vincitore. Egli stesso al fianco il cinto<br>
    gli avvinse, e il guanto gli fornì di duro<br>
    cuoio, già spoglia di selvaggio bue.<br>
    Come in punto si furo, ambi nel mezzo<br>
    presentârsi gli atleti, e sollevate<br>
    l'un contra l'altro le robuste pugna,<br>
    si mischiâr fieramente. Odesi orrendo<br>
    sotto i colpi il crosciar delle mascelle,<br>
    e da tutte le membra il sudor piove.<br>
    Il terribile Epèo con improvvisa<br>
    furia si scaglia all'avversario, e mentre<br>
    questi bada a mirar dove ferire,<br>
    Epèo la guancia gli tempesta in guisa,<br>
    che il meschin più non regge, e balenando<br>
    con tutto il corpo si rovescia in terra.<br>
    Qual di Borea al soffiar l'onda sul lido<br>
    gitta il pesce talvolta, e lo risorbe;<br>
    tale l'invitto Epèo stese al terreno<br>
    il suo rivale, e tosto generosa<br>
    la man gli porse, e il rïalzò. Pietosi<br>
    accorsero del vinto i fidi amici<br>
    che fuor del circo lo menâr gittante<br>
    atro sangue, e i ginocchi egri traente<br>
    col capo spenzolato, ed in disparte<br>
    condottolo, il posâr de' sensi uscito:<br>
    ed altri intorno gli restaro, ed altri<br>
    a tor ne giro la ritonda coppa.<br>
    Tronco ogn'indugio, Achille il terzo giuoco<br>
    propose, il giuoco della dura lotta,<br>
    e de' premii fe' mostra; al vincitore<br>
    un tripode da fuoco, e a cui di dodici<br>
    tauri il valore dagli Achei si dava,<br>
    ed al perdente una leggiadra ancella<br>
    quattro tauri estimata, e che di molti<br>
    bei lavori donneschi era perita.<br>
    Rizzossi Achille, e a quegli eroi rivolto,<br>
    Sorga, disse, chi vuole in questo ludo<br>
    del suo valor far prova. Immantinente<br>
    surse l'immane Telamònio Aiace,<br>
    e il saggio mastro delle frodi Ulisse.<br>
    Nel mezzo della lizza entrambi accinti<br>
    presentârsi, e stringendosi a vicenda<br>
    colle man forti s'afferrâr, siccome<br>
    due travi che valente architettore<br>
    congegna insieme a sostener d'eccelso<br>
    edificio il colmigno, agli urti invitto<br>
    degli aquiloni. Allo stirar de' validi<br>
    polsi intrecciati scricchiolar si sentono<br>
    le spalle, il sudor gronda, e spessi appaiono<br>
    pe' larghi dossi e per le coste i lividi<br>
    rosseggianti di sangue. Ambi del tripode<br>
    a tutta prova la conquista agognano,<br>
    ma né Ulisse può mai l'altro dismuovere<br>
    e atterrarlo, né il puote il Telamònio,<br>
    ché del rivale la gran forza il vieta.<br>
    Gli Achei noiando omai la zuffa, Aiace<br>
    all'emolo guerrier fe' questo invito:<br>
    Nobile figlio di Laerte, in alto<br>
    sollevami, o sollevo io te: del resto<br>
    abbia Giove la cura. E così detto,<br>
    l'abbranca, e l'alza. Ma di sue malizie<br>
    memore Ulisse col tallon gli sferra,<br>
    al ginocchio di retro ove si piega,<br>
    tale un sùbito colpo, che le forze<br>
    sciolse ad Aiace, e resupino il gitta<br>
    con Ulisse sul petto. Alto levossi<br>
    de' riguardanti stupefatti il grido.<br>
    Tentò secondo il sofferente Ulisse<br>
    alzar da terra l'avversario, e alquanto<br>
    lo mosse ei sì, ma non alzollo. Intanto<br>
    l'altro gl'impaccia le ginocchia in guisa<br>
    che sossopra ambedue si riversaro<br>
    e lordârsi di polve. E già risurti<br>
    sarìano al terzo paragon venuti,<br>
    se il figlio di Pelèo levato in piedi<br>
    non l'impedìa, dicendo: Oltre non vada<br>
    la tenzon, né vi state, o valorosi,<br>
    a consumar le forze. Ambo vinceste,<br>
    e v'avrete egual premio. Itene, e resti<br>
    agli altri Achivi libero l'aringo.<br>
    Obbedîr quegli al detto, e dalle membra<br>
    tersa la polve, ripigliâr le vesti.<br>
    Pose, ciò fatto, i premii alla pedestre<br>
    corsa: al primo un cratere ampio d'argento,<br>
    messo a rilievi, contenea sei metri,<br>
    né al mondo si vedea vaso più bello.<br>
    Era d'industri artefici sidonii<br>
    ammirando lavoro, e per l'azzurre<br>
    onde ai porti di Lenno trasportato<br>
    l'avean fenicii mercatanti, e in dono<br>
    cesso a Toante. A Pàtroclo poi diello<br>
    il Giasònide Eunèo, prezzo del figlio<br>
    di Prìamo Licaone: ed or l'espose<br>
    premio il Pelìde al vincitor del corso<br>
    in onor dell'amico. Un grande e pingue<br>
    tauro al secondo; all'ultimo d'ôr mette<br>
    mezzo talento, e ritto alza la voce:<br>
    Sorga chi al premio delle corse aspira.<br>
    E sursero di sùbito il veloce<br>
    Aiace d'Oilèo, lo scaltro Ulisse,<br>
    e il Nestòride Antìloco, il più ratto<br>
    de' giovinetti achei. Posti in diritta<br>
    riga alle mosse, additò lor la meta<br>
    il Pelìde, e diè il segno. In un baleno<br>
    s'avventâr dalla sbarra, e innanzi a tutti<br>
    l'Oilìde spiccossi: Ulisse a lui<br>
    vicino si spingea quanto di snella<br>
    tessitrice al sen candido la spola,<br>
    quando presta dall'una all'altra mano<br>
    la gitta, e svolge per la trama il filo,<br>
    e sull'opra gentil pende col petto:<br>
    così l'incalza Ulisse, e col seguace<br>
    piè ne preme i vestigi anzi che s'alzi<br>
    il polverìo dintorno; e sì correndo<br>
    gli manda il fiato nella nuca. Un grido<br>
    sorge di plauso d'ogni parte, e tutti<br>
    gli fan cuore alla palma a cui sospira.<br>
    Eran del corso ormai presso alla fine,<br>
    quando a Minerva l'Itaco dal core<br>
    mandò questa preghiera: Odimi, o Dea,<br>
    e soccorri al mio piè. - La Dea l'intese,<br>
    gli fe' lievi le membra, i piè, le braccia;<br>
    e come fur per avventarsi entrambi<br>
    ad un tempo sul premio, l'Oilìde<br>
    da Minerva sospinto sdrucciolò<br>
    in lubrico terren sparso del fimo<br>
    de' buoi mugghianti dal Pelìde uccisi<br>
    di Pàtroclo alla pira. Ivi il caduto<br>
    nari e bocca insozzossi. Il precorrente<br>
    divo Ulisse il cratere ampio si prese,<br>
    e l'Oilìde il bue. Della selvaggia<br>
    fera il corno impugnò l'eroe doglioso,<br>
    la lordura sputando, e fra la turba<br>
    ruppe in questo lamento: Empio destino!<br>
    Per certo i piedi mi rubò la Dea<br>
    che da gran tempo va d'Ulisse al fianco,<br>
    e qual madre sel guarda. - Accompagnaro<br>
    tutti il suo cruccio con un dolce riso.<br>
    Ultimo giunto Antìloco si tolse<br>
    l'ultimo premio, e sorridendo disse:<br>
    Amici, i numi, lo vedete, onorano<br>
    i provetti mortali. Aiace innanzi<br>
    mi va di poca etade: Ulisse al tempo<br>
    de' nostri padri è nato, e nondimeno<br>
    egli è rubizzo e verde, e nullo al corso<br>
    superarlo potrìa, tranne il Pelìde.<br>
    Questo sol disse: e l'esaltato Achille<br>
    così rispose: Antìloco, non fia<br>
    detta invan la tua lode. Eccoti d'oro<br>
    altro mezzo talento. - E sì dicendo<br>
    gliel porse, e quegli giubilando il prese.<br>
    Dopo ciò, fe' recarsi, e nell'arena<br>
    depose Achille una lunghissim'asta,<br>
    uno scudo ed un elmo, armi rapite<br>
    già da Patròclo a Sarpedonte; e ritto<br>
    nel mezzo degli Achei, Vogliamo, ei disse,<br>
    che per l'esposto guiderdone armati<br>
    due guerrieri de' più forti con acuto<br>
    tagliente acciar davanti all'adunanza<br>
    combattano. Chi pria punga la pelle<br>
    dell'avversario, e rotte l'armi, il sangue<br>
    ne tragga, avrassi questo brando in dono<br>
    di tracia lama, e bello e tempestato<br>
    d'argentei chiovi. Di quest'arme io stesso<br>
    Asteropèo spogliai. L'altre saranno<br>
    premio comune. Ai combattenti io poscia<br>
    nelle tende farò lauto banchetto.<br>
    Surse subitamente al fiero invito<br>
    lo smisurato Telamònio Aiace,<br>
    surse del par l'invitto Dïomède,<br>
    e armatisi in disparte ambo nel campo<br>
    pronti alla pugna s'avanzâr gli eroi<br>
    con terribili sguardi. Alto stupore<br>
    tutti occupava i circostanti Achei.<br>
    L'uno all'altro appressati a fiero assalto<br>
    si disserrâr tre volte, e tre alla vita<br>
    impetuosi s'investîr. Primiero<br>
    Aiace traforò di Dïomède<br>
    il rotondo brocchier, ma non la pelle<br>
    dall'usbergo difesa. Indi il Tidìde<br>
    sopra la penna dello scudo all'altro<br>
    spinse rapido l'asta, e nella strozza<br>
    gliel'appuntò. D'Aiace al fier periglio<br>
    spaventârsi gli Achivi, e della pugna<br>
    gridâr la fine, e premio egual. Ma il brando<br>
    col bel cinto l'eroe diello al Tidìde.<br>
    Grezzo, qual già dalla fornace uscìo,<br>
    un gran disco il Pelìde allor nel mezzo<br>
    collocò. Lo solea l'immensa forza<br>
    scagliar d'Eezïone; a costui morte<br>
    diè poscia il divo Achille, e nelle navi<br>
    con altre spoglie si portò quel peso.<br>
    Ritto alzossi, e gridò: Sorga chi brama<br>
    così bel premio meritarsi. In questo<br>
    il vincitor s'avrà per cinque interi<br>
    giri di Sole di che all'uopo tutto<br>
    provveder de' suoi campi anche remoti:<br>
    né suoi bifolchi né pastori andranno<br>
    per bisogno di ferro alla cittade,<br>
    ché questo ne darà quanto è mestiero.<br>
    Levossi il bellicoso Polipete;<br>
    levossi Leontèo, forza divina;<br>
    levossi Aiace Telamònio, e seco<br>
    il muscoloso Epèo. Locârsi in fila,<br>
    e primo Epèo scagliò l'orbe rotato,<br>
    ma sì mal destro, che ne rise ognuno.<br>
    Il rampollo di Marte Leontèo<br>
    fu secondo a lanciar: terzo il gran figlio<br>
    di Telamone, che con man robusta<br>
    ogni segno passò: quarto alla fine<br>
    con fermo polso Polipete il disco<br>
    afferrò. Quanto lungi un pastorello<br>
    gitta il vincastro che rotato in alto<br>
    vola sopra l'armento; andò di tanto<br>
    fuor del circo il suo tiro. Applause tutto<br>
    il consesso: affollârsi i fidi amici<br>
    del forte Polipete, e alla sua nave<br>
    portâr del disco la pesante massa.<br>
    Invitò quindi i saettieri, e in mezzo<br>
    dieci bipenni espose e dieci accette;<br>
    e piantato lontano nell'arena<br>
    un albero navale, avvinse a questo<br>
    con sottil fune al piede una colomba,<br>
    segno alle frecce. Le bipenni prenda<br>
    chi l'augel coglie, e le si porti. Quello<br>
    che il fallisca, e a toccar vada la fune,<br>
    essendo inferïor, s'abbia l'accette.<br>
    Ciò detto appena, presentossi il forte<br>
    re Teucro, e Merïon d'Idomenèo<br>
    prode sergente, e in un sonoro elmetto<br>
    agitate le sorti, uscì primiero<br>
    Teucro, e tosto lo stral tirò di forza.<br>
    Ma perché non aveva votata a Febo<br>
    di primo-nati agnelli un'ecatombe,<br>
    sfallì l'augello (ché tal lode il Dio<br>
    gl'invidïò); sol colse al piè la fune<br>
    che legato il tenea. Tagliolla il dardo;<br>
    libera la colomba a volo alzossi<br>
    per lo cielo, e fuggì; cadde la fune,<br>
    e di plausi sonar s'udìa l'arena.<br>
    Ratto allora di mano a Teucro tolse<br>
    Merïon l'arco, e ben presa la mira<br>
    colla cocca sul nervo, al saettante<br>
    nume promise un'ecatombe; e in alto<br>
    adocchiata la timida colomba<br>
    che in vario giro s'avvolgea, la colse<br>
    sotto l'ala. Passolla il dardo acuto,<br>
    e ricadde, e s'infisse alto nel suolo<br>
    di Merïone al piè. Ma la ferita<br>
    colomba si posò sovra l'antenna,<br>
    stese il collo, abbassò l'ali diffuse,<br>
    e dal corpo volata la veloce<br>
    alma, dal tronco piombò. Stupefatte<br>
    guardavano le turbe. Allor si tolse<br>
    le scuri Merïon, Teucro l'accette.<br>
    Produsse Achille all'ultimo nel mezzo<br>
    una lunga lunga asta, ed un lebète<br>
    non vïolato dalle fiamme ancora,<br>
    del valore d'un tauro, e sculto a fiori,<br>
    premio alla prova delle lance. Alzossi<br>
    l'ampio-regnante Atride Agamennóne<br>
    e il compagno fedel del re cretese<br>
    Merïon. Ma levatosi il Pelìde,<br>
    trasse innanzi, e parlò: Figlio d'Atrèo,<br>
    sappiam noi tutti come tutti avanzi<br>
    e nel vibrar dell'asta e nella possa.<br>
    Prenditi dunque questo premio, e il manda<br>
    alla tua nave. A Merïon daremo,<br>
    se il consenti, la lancia; ed io ten prego.<br>
    Acconsentì l'Atride. A Merïone<br>
    diede Achille la lancia, ed all'araldo<br>
    d'Agamennón lo splendido lebète.</p>
    <hr>
    <table border="0" width="100%">
      <tr>
        <td width="25%" align="center"><a href="#alto"><img src="alto.gif" alt="Inizio pagina" border="0" WIDTH="44" HEIGHT="43"></a><br>
        <font size="1">inizio pagina</font></td>
        <td width="25%" align="center"><a href="indice.htm"><img src="indice.gif" alt="Indice" border="0" WIDTH="44" HEIGHT="43"></a><font size="1"><br>
        indice</font></td>
        <td width="25%" align="center"><a href="iliade22.htm"><img src="indietro.gif" alt="Indietro" border="0" WIDTH="45" HEIGHT="44"></a><br>
        <font size="1">indietro</font></td>
        <td width="25%" align="center"><font size="1"><a href="iliade24.htm"><img src="avanti.gif" alt="Avanti" border="0" WIDTH="45" HEIGHT="44"></a><br>
        avanti</font></td>
      </tr>
    </table>
    </td>
  </tr>
</table>
</center></div>
</body>
</html>
